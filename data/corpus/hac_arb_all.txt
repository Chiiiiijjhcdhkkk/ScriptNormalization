مەرگەساتو هەڵەبجەی 31 ساڵێش پەڕکەردەۋە

31 ساڵێ درەباز بی و هێشتای زامەکێ هەڵەبجەی ساڕێژێ نەبینێ و فرەتەرین داۋاکاریەکێ هەڵەبجەیەکان کەردەیی نەکریێنێ و تاوانبارەکەێش دەستگیرێ نەکریێنێ و سزا نەدریێنێ.

31 ساڵیٛ جەی وەڵتەر جە 1988/03/16ی،جە کۆتایەکانو جەنگە وێرانکەرەکەو ئێراق ئێران-یەنە، ڕژیٛمو سەددام حوسێن-ی کیمیاۋارانو شارو هەڵەبجەیش کەرد. سەددام و ڕژێمەکەش هێرشو ئێرانی کش پەی سەروشارەکەی و داگیرکەردەیش کەرد بەبەهانە قەدەغەتەرین چەک کە کیمیاوییەن دژ بە هەڵەبجەیەکان بەکارئاۋرد و جە ئاکامشەنە؟زیاتر جە 5 هەزار کەسێ شەهیدێ بیێ و نزیک بە 20 هەزار کەسێ تەرێ بریندارێ بیێ و خەڵکو هەڵەبجەی، خورماڵ، سیراون، بیارێ، تەوێڵێ و سەرجەم دەگاکێ هەڵەبجەی و هەو رامانی و دەوروبەریشان ئاوارەێ وەرهۆرزو کوردستانی و ئێرانی بیێ و جە بارودۆخی سەختەنە جە ئۆردوگاکانە یاگەگیریرێ بیێ.
سەرەڕاو 31 ساڵێ دەربازبییەی سەرو مەرگەساتەکەیەرە، بەڵام هیشتا زامەکێ هەڵەبجەی ساڕێژێ نەبینێ و خەڵکەکەش قەرەبووی ماددی و مەعەنەوی نەکریێنێۋە، هێشتاچ وێرانی بە سیماو هەڵەبجەیەوە دیارەن، هێشتای بریندارەکێ هەڵەبجەی چارەسەر نەکریێنێ و برینشان بەسۆن، هیشتا سەدان کەسێ بێسەرو شۆنێنێ و سوراخشان نییە. هێشتای هەڵەبجەیەکێ گلەیێشان هەنێ و فرەتەرین داۋاکاریەکێشان کەردەیی نەکریێنێ.
هاموەخت تاۋانبارێ و تۆمەتبارەکێ کە دەستشان جە کیمیاۋاران و جینۆسادو هەڵەبجەیەنە بییەن، فرێشان دەستگیرێ و دادگایی نەکریێنێ و سزا نەدریێنێ. تاۋانبارێ و تۆمەتبارەکێ بریتیێنێ جە:
سەددام حسێن مەجید سەرۆک کۆمارو ئێراقی کە وەڵێ دادگایی دۆسیەو هەلەبجەی جەدار دریا.
عەلی حسن مەجید ئەشناسیا بە (عەلی کیمیاوی) کە سەرو دۆسییەو هەڵەبجەی جەدار دریا.
فەرحان مطلک الجبوری ۋەرپرسیارو هەوڵگری ناوچەکێ کوردستانی و سزا دریان.
سوڵتان هاشم ئەحمەد، کە ساڵو 1988ی جە سەروەختو جینۆسایدو هەلەبجەی و ئەنفالیەنە سەر فەیلەق-و 1و سپاو ئێراقی بییەن. نامبریا سزاکێش کە جەدار دایەن جێبەجێ نەکریان.
صابر عبدالعزیز الدوری سەرۆکو (استخبارات و موخابەرات)ی ئێراقی بییەن و سزا دریان.
ڕەمەزان بکر عزاوی ، باڵەپڕوانی سەربازی بییەن و بەشدرایش جە بۆردومان کەردەو هەڵەبجەی کەردەن و سزا نەدریان. عزەت دوری، یاگەگیرو سەددامی بییەن و تا ئیسە سزا نەدریان و وێش حەشار دان.
تارق عەزیز حەنا وەزیرو ڕژێمی بییەن و جە زیندانە مەردەن.
عامر ڕەشید تکریتی ،سەر فەیلەق بییە و دماتەر سەرپەرشتی دروستکەردەی پیشەسازی سەربازی(تصنیع عسکری )ش کەردەن و سزا نەدریان و جە سلێمانییە مەردەن.
دکتۆرە ڕحاب، سەپەرشتی دروستکەردەی چەکی کیمیایی و بەکتریاییش کەردەن و دەستگیرە کریێنە و دماتەر ئازادە کریێنە و سزا نەدریێنە. عامر سەعدی یاگەگیرو حسێن کامل زەماو سەددامی بییەن پەی بەشو پیشەسازی سەربازی وسزانەدریان. حسام الدین محمد امین یاگەگیرو حسێن کامل زەماو سەددامی بییەن پەی بەشو پیشەسازی سەربازی وسزانەدریان.
حسین ڕشید محمد تکریتی ،ئەندام جە سەرکردایەتی هێزە جەکدارەکێ ئێراقی و یاگەگیرو ئەرکانو سوپای، سزا نەدریان.
ملازمی یەک حجاج احمد حران تکریتی، بەرپرسیارو زیندان نوگرە سەلمانی بییەن، کە دەیان هەڵەبجەیی و هەزاران کوردستانیێ چا زیندانەنە کۆمەلکوشێ کریێنێ. نامبریا سزا نەدریان و چارەنۋیسش نادیارەن.
حکم حسن عەلی سەرکردەی باڵەپڕوان.
غالب حسون سەرکردە جە هێزی ئاسمانی ئێراقی.
علاء کاضم جنابی ئەمیندارو سەرکرادیەتی هێزە چەکدارەکێ ئێراقی.
عبدالستار معینی، ئەندام جە ئیدارەو سەرۆکایەتی ئەرکانی سوپاو ئێراقی.
19- ضیاء الدین جمال ئەندام جە ئیدارەو سەرۆکایەتی ئەرکانی سوپاو ئێراقی
نعمە فارس المحیاوی، ئەندام جە هەرمانگەو بارئاوردەی سەربازی بەشو کیمیایی
سعد شمس الدین فەرماندەو جەحفەلی یەکی ( کوردەن).
عەقیدی باڵەپڕوان سامر عبداللە نصری.
عەقیدی باڵەپڕوان نافع عمران تکریتی.
عەقیدی باڵەپڕوان عمار عبدالخالق الدبونی.
عەقیدی باڵەپڕوان عبدالوهاب عبدالرزاق الحدیثی.
مقەدەمی باڵەپڕوان محمد علی الدوری.
عەمیدی باڵەپڕوان صلاح الدین زیدان العانی.
باڵەپڕوان حەسەن عبدالمجید تکریتی.
29- مقەدەمی باڵەپڕوان هیثم خطاب عمر.
- لیوا ڕوکنی باڵەپڕوان کمال عبدالستار عبدالفتاح.
- عمید روکنی باڵەپڕوان مزاحم صعب حسن.
- عمید روکنی باڵەپڕوان فهد عبدالباقی محمد.
- عمید روکنی باڵەپڕوان محمد احمد مطلوب.
- رائدی باڵەپڕوان نبیل ندیم صدیق.
رائدی باڵپڕوان عبد حسێن علی.
- نەقیبی باڵەپڕوان ثامر یحیی حمید.
- ملازمی باڵەپڕوان رمزی ابراهیم رمزی.
-مقەدەمی باڵەپڕوان کمال مستەفا خضر.
- ڕائدی باڵەپڕوان مازن احمد محمد.
- رائدی باڵەپڕوان موئید صبری جمعە.
- رائدی باڵەپڕوان سعدون طلب علی.
- رائدی فرۆکەوان محمد علی غازی.
- نەقیبی باڵەپڕوان محمد زیدان حسێن.
- ملازمی یەک باڵەپڕوان کریم ساڵح سهو.
- ملازمی یەک باڵەپڕوان رعد درێعی محمد.
- ملازمی یەک باڵەپڕوان مەلاح (نهاد عبدالکریم جاسم).
- ملازمی یەک باڵەپڕوان خمیس حمادی عبداللە.
- ملازمی یەک باڵەپڕوان بدالکریم اسماعیل محمد.
- رائیدی یەک باڵەپڕوان سعدون فوزی عاکف.
- نەقیبی باڵەپڕوان محمد منصور عبداللە.
- نەقیبی باڵەپڕوان حسن محمد فتحی.
- نەقیبی باڵەپڕوان لطیف علی حمود.
- ملازمی یەک باڵەپڕوان محمد فرحان ذیاب.
- ملازمی یەک باڵەپڕوان نبیل حازم حواس
- ملازمی یەک باڵەپڕوان محمد نزار حسیب.
- ملازمی یەک باڵەپڕوان عبدالکریم فتحی.
- ملازمی یەک باڵەپڕوان عبدالکریم عبدالرزاق.
- ملازمی یەک باڵەپڕوان جاسم محمد احمد.
- حامد یوسف حمادی بەرپرسیار جە دەزگاو موخابەراتی.
- خالد ساجت الجنابی نەقیب جە دەزگاو موخابەراتی.
نامێ بەشێ جە ئا دەوڵەت و کۆمپانیا بیانیا کە ۋرەتەی چەک و چۆڵە و ماددەی کیمیاوی بە ئێراقی بەشدارێ جینۆسایدو هەلەبجەی بیێنێ پی جۆرەنێ:
- 20 وڵاتێ و 196 کۆمپانیێ - ئەڵمانیا / 82 کۆمپانیێ
- بەریتانیا / 17 کۆمپانیێ
- نەمسا / 17 کۆمپانیێ
- ئەمریکا /14 کۆمپانیێ
- فەرەنسا / 13 کۆمپانیێ
- بەلجیکا / 12 کۆمپانیێ
- ئیتالیا / 12 کۆمپانیێ
- سویسرا / 11 کۆمپانیێ
- ئەرجەنتین / 3 کۆمپانیا
- ئیسپانیا / 3 کۆمپانیێ
- هۆڵەندا / 2 کۆمپانیێ
- مۆناکۆ / 2 کۆمپانیێ
بەرازیل / 1کۆمپانیا
- میسر / 1 کۆمپانیا
- یۆنان / 1 کۆمپانیا
- هیند / 1 کۆمپانیا
- ژاپۆن / 1 کۆمپانیا
- پۆلەندا / کۆمپانیا
- سوید / 1 کۆمپانیا
- جێرسی / کۆمپانیاژن تیڤی جە (نایل سات) فڕێکانس-ش فاڕیۆنە و مەبۆنە بە HD

ژن تیڤى کە تەلەفزوێنێۋی تایبەت بە ژەنان، جە هۆتبێرد و نایل سات پەخشش هەن، فڕێکانسەکەش جە نایل سات مەفاڕیۆنە و جەی دماۋە بە کوالێتی HD پەخش مەکەرۆنە.

ڕاۋەبەری پەخشی جە (ژن تیڤی-ژەن تیڤی- JIN TV) سەبارەت بە فاڕیای فڕێکانسو تەلەفزوێنەکەیشان جە نایلسات و کوالیتی پەخشی ۋەڵاکریاش دان و ئاشکراش کەردەن: "ژن تیڤى کە تەلەفزوێنێۋی ژەنانەن و جە (هۆتبێرد و نایل سات) پەخشی 24 سەعاتەش هەن، فڕێکانسەکەش جە (نایل سات) مەفاڕیۆنە و جەی دماۋە بە کوالێتی HD پەخش مەکەرۆنە".
ژن تیڤی فڕێکانسە نۊکە جە (نایل سات) پی جۆرەنە:
Satellite: Nilesat 7° West
Frequency: 11.636 MHz
Symbol Rate: 27.500
Polarization: vertical
FEC Rate: 5/6
Modulation: DVB-S2
ژن تیڤی جە 8و ئادار (مارس)و 2018ی، جە ڕۆو جیهانیى ژنێ-نە بە دروشمو ژن تیڤی"دەنگ و ڕەنگو ژەنێ"ن پەخشی ئازموونیش دەس پنە کەردەبێ، دمای 3 مانگان کۆتاییش بە پەخشە ئازموونیەکەیش ئاۋردەبێ و بە فەرمی دەربازو پەخشی ئاسایی بییەبێ. تەلەفزوێنەکە سەر بە ئەنجومەنو ژەنانو نەوا-یەن و جە 9و مانگەو چلێ هامکات چەنی یەرەمین ساڵیادو تەرۆرکەردەی هەر یەرە ژنە سیاسەتمەدارەکێ کوردی (ساکینە جانسز، فیدان دۆغان، لەیلا شایلەمەز)ی، جە کۆبییەی ئەنجومەنەکەی جە پاریس/فەڕەنسا بڕیارو ئەرەمەرزنایش دریا و هەمان ڕۆچ کاروبارەکێش دەستشان پنەکەردەبێ.
جیا جە مانگیلێ (نایل سات)ی، ژەن تیڤی جە سەرو مانگیلێ (هۆتبێرد)ی بە پی جۆرە پەخشش هەن:
فڕێکانس/ 11055 سیبمول رایت/ 275000 پەخش مەکەرۆنە. هاموەخت جە سەرو یوتوبی پەخشی زینڎەی بەردەۋامش هەن.
یاگۍ باسیەن، جە ژن تیڤییەنە سەرجەم ئامادەکارێ، ڕاۋەبەرێ، کارمەندێ، هەۋاڵسازێ، پێشکەشکارێ و مۆنترەکێش ژەن-یەنێ و سەرجەم بەرنامەکێش تایبەتێ کریێنێ بە بابەتەکێ ژەنانو کوردی و جیهانی و بە چەندین زاۋانێ و زاراۋێ دڵێشانە هەورامی هەواڵێ و بەرنامێش هەنێ.ئەنجومەنە ئەدەبیەکێ هەورامانی: شەفیعی نامێوە هۆرکەوتێ و دیارە بێ

ئەنجومەنە ئەدەبیەکێ هەورامانی بەبۆنەو کۆچوو دمایی هۆنەروان، ئەدیب و شاعر (باقی شەفیعی) بە پەرسەنامە سەروەشی وێشان یاونان و دەستنیشنشان کەردەن: "کۆچکەردە نامێوە هۆرکەوتێ و دیارە بێ و جەدەستدایش زیانێوی گەورەن.

دێر وێرەگاو شەممەی ویەردەی، جە شارو پاوەی سەر بە هەرێمو هەورامانی، باقی شەفیعی، ڕۆشنویر و نویسەر و هونەرمندی میللی و کەسایەتی نامی هەورامانی و کوردستانی کۆچی دماییش کەردەبێ. بە ئی بۆنە خەمناکەوە ئەنجومەنە ئەدەبیەکێ هەورامانی پەرسەنامەشان دان. جەی بارەوە پەلیانەو سەلام پاوەی وەڵاوشکەردەنەوە، کە ئەنجومەنە ئەدەبیەکێ جە پەرسەنامەکەشانە غەمگینی و داخداری وێشان جە کۆچەکەی نیشانە دان و سەرەڕاو سەروەشی، کۆچکەردەشان بە کەسایەتیێوی نامی و هۆرکەوتە و دیار و ئاوازەدار بەنامێ کەردەن.
تەمامی پەرسەنامەکەی:
داخەی گرانەم زوو لوای سەیادٚ پەی کۆچی خەیرت هەی هانا، هەی دادٚ پەی مێهرەبانیت سەدٚ داخ وە جەرگم پەی کۆچت بەرزەن بۆی کزەی جەرگم ٫٫شرام٫٫
پەیاموو پەرسە و سەرەوەشی سەرجەم ئەنجۆمەنە فەرهەنگی و ئەدەبیەکاو هەورامانی، بە بۆنەو کۆچی یەکجاری ئەدیب و شاعێری خەڵکی هەورمانی، مامۆسا باقی شەفێعی هەواڵوو کۆچی یەکجاری کاکە باقی شەفێعی، هۆنەروان، ئەدیب و شاعێری خەڵکی هەورامانی، دڵوو گرد٘وو خەڵکی و بە تایبەت هۆنیار و ئەدەبدۆستەکاو هەورامانیش خەمبار کەرد.
کاکە باقی، گۆڕەپانوو شێعر و ئەدەبوو هەورامانی و دلێ کۆماو خەڵکیەنە نامێوە هۆرکەوتێ و دیارە بێ. بزەو خوەی و ئاکاری وێمانە و خوڵکێ گەرمەش پەی مووزەخانەو فەرهەنگی و خەڵکینەییش کە یانەو وێشەنە نیایبێشەرە، ئاوازەو گرد٘ کەسێوی بێ، کە ئاد٘ی ئژناسێ و ڕۆحسووکی مانادارش لاشەوە سەلەمیابێ.
ئی هۆنەروان و هۆنیارە پایەبەرزە هەر جە زوەوە خەریکوو کار و باری فەرهەنگی بێ و یۆ جە ئەرەمەرزنەراو فرەو گلێرگا ئەدەبی و هۆنەری شاروو پاوەی و پاڵپشت و یاریدەرشا بێ.
هەوارگاو ٫٫سەیاد٘٫٫ی کۆ شێعرەکێشەنە و شمشاڵوو لاو قەد٘یش، ئەوەڕازنەروو فرەو کوڕ و کۆمەڵە ئەدەبی و هۆنەریەکاو مەحاڵەو هەورامانی بیەن.
سەرجەم ئەنجۆمەنە فەرهەنگی و ئەدەبیەکێ هەورامانی، بۆنەو کۆچی یەکجاری ئا هۆنەروانە وەشەسیایەوە، ئەوپەڕوو خەم و پەژارەو وێشا ئاراستەو بنەماڵەو ئازیزوو ئا هۆنەروانەیوە و سەرجەم خەڵکوو هەورامانی کەرا و یەزدانی بێوێنەی داواکارێ چنەویەرد٘ەی و سۆکنایی ڕۆحی بەرزیشەنێ و وێشا خەموو جەدەسدایشەنە بەشدار مزانا.
یاد٘ش بەرز و شکۆدار
ئەرەمەرزیاو شنەو فەرهەنگوو هەورامانی(نسیم) ئەنجۆمەنوو فەرهەنگی ئەدەبیو ڕۆجیاری یانەو فەرهەنگ و ئەدەبوو بێسارانی هەورامانی ئەرەمەرزیاو مامۆسا بێسارانی سنەی ئەنجۆمەنوو ئەدەبی مەولەوی پاوەی موسسە فرهنگی ادبیات پیشگامان هورامدەمواچو نویسە، کرکە بیٛدەنگەکان pronunciation consonant

دەمواچو نویسە، کرکە بیٛدەنگەکان pronunciation consonant و هۆرسەنگیاشان و گرنگیشان...بەشی دووەم.

بەشی دوەمو باسکەیما دواین سەرو دەمواچو کرکە بیٛدەنگەکان consonant sounds . ئەگەر سەرنجە دەیمیٛ باسکەردەی کۆنسوٙنانتەکا کریٛڵی تەرەن و ئینا وەڵیٛوە تا باسو کرکە ڤاوڵەکا، چونکەتەی کرکە بیٛدەنگەکیٛ فرەتەر بەشداری مەکەران جە دروسبیەی واتیٛ و ڕستەی و مدرامانو زوانینە، شونەو ئانەیچرە دروسبیەی کرکە بیٛدەنگەکا، ئاسانتەرەن، چون ژیکەدەنگیەکیٛ(vocal cords) بەشداریێوە فرە دیاریکریا و کەم مەکەران پەی دروسبیەشان، پەوکای ئاسانتەر وەسف کریان و وانەر میاووٙشانە.
ئیسە ئەگەر ڕستێوە یام واتێوە، کرکە”نویسە، وچە” دانگدارەکیٛش (vowels)، چەنە لابەری، وانەر بەئاسانی متاووٙ درک بکەروٙنە هەکە کام کرکەی دەنگدار لاشیەن و بەئاسانی وزوٙشاوە یاگیٛ ویٛشان، پەی نمونەی: (کاوان لوان پەی کەشی) ( ک- و –ن ، لو – ن ، پ- ی ک- ش – ). ئەگەر سەرنجە دەیمی گرد هەورامی زوانیٛو متاووٙ بزانوٙ ئی ڕستە چەنین بیەن و کرکە”نویسە” لاشیێکیٛ کامیٛنیٛ و وزوٙشاوە یاگیٛ ویٛشان، ڕستەکەی دروسبکەروٙوە.
وەلێم ئەگەر هەمان ڕستە کرکە یام وچە”نویسە” بیٛدەنگەکیٛش چەنە بەرباری، لابەرینە (کاوان لوان پەی کەشی)( -ا-ا- ، – – ا – ، – ە-ی، – ە – ی) ئینە مەنەنوە کە فرە ناڕەحەت متاوی ڕستەکەی وەش بکەریوە، چون بڕێوە فریٛ جە حەرف و دەنگی چەنەش لاشینیٛ. پاسەبوٙ (کرکە، نویسە sound, letter) بیٛدەنگەکیٛ فرەتەرین و سەرینی تەرین بەشداری مەکەران جە مدرامان و ویٛپای زوانینە، تا کرکە دەنگدارەکیٛ(( ڕستەکەنە کرکەو “و” “ی” ئاومێنیٛ، وەلێم چاگەنە پیٛسەو نیمەڤاوڵی هەرمانە مەکەران و بە کۆنسۆنانت ئەژمار مەکریانیٛ)). هەمان چیٛو وەختو دواینە تاقی بکەرۆ، هەر عەینەن ویٛش بەرمشوٙنە، ئەگەر کرکە بیٛدەنگەکا لابەری نمەتاوی ڕستەکەی بواچینە، سەرەت وەنەشیٛویوٙنە، وەلێم ئەگەر کرکەدەنگدارەکان لابەرینە ڕەنگا بتاوی ڕستەکەی دەمواچ بواچینە.
ئیسە تاومیٛ بواچمیٛ کە کرکە یام نویسە بیٛدەنگەکیٛ ( consonants)پەیکەرو زوانی وەشمەکەران و تەشکش مەڎان پەنە.
فرەو زوانان لەهجیٛ جیاوازیٛشان هەنیٛ، ئاشکران کە جیاوازی لەهجەی یانی جیاوازی(کرکەی، نویسەی)، ئەگەر سەرنجە بڎەیمیٛ فرەو جیاوازیەکاو لەهجەی مەگنوٙنە سەرو شانەو کرکە دەنگدارەکان”vowels“، یانی لەهجەکیٛ کرکە دەنگدارەکیٛشان فاڕیانە، پەوکای لەهجە فاڕیونە، ئیسە دیارەن کە زوانو هەورامینە جیاوازی لەهجەکاما ئینا کرکە دەنگدارەکانە، پەی نمونەی( هەور: هۆر، کوڕێ: کوڕیە، مێ: مەی، پێ: پەی، مەیوٙ: مێو، سەید،سێد، کەیوان: کێوان، هەورامان: هۆرامان، دەگیٛ: دەگەی: دەگای) پی جوٙرە ئی دەنگ فاڕیایە، شوٙنەما دلیٛو وتیٛ و دەسەواتیٛphrase و ڕستەینە منیٛوٙرە. ئیسە پەیما بەرمەگنوٙنە کە ئەگەر کرکێوە دەنگدار یاگیٛ ویٛشەنە بفاڕیوٙ، نمەبوٙ بایسو تیٛکشیەی واتەکیٛ، دەسەواتەکەی، ڕستەکەی، زوانەکەی، گرد هەورامیێو میاووٙشنە، یانی فاڕیای بنەڕەتی ڕوەش نەڎیٛنە، وەلێم ئەگەر کرکێوە بیٛدەنگ بفاڕیوٙنە، ماناو واتیٛ و دەسەواتیٛ و ڕستەی فاڕیوٙنە، یام واتێوە بیٛ مانا بوٙنە، کە بوٙ بایسو هەڵەی و نەیاواینەی ئەو واتەکیٛ و دەسەواتەکیٛ و ڕستەکەی، پەی نمونەی ئەگەر (وەرەتاو لوا کەلەرە) بڕێ جە “نویسە” بیٛدەنگەکانش بفاڕمیٛ، بزانمیٛ چیٛشش سەر مەیوٙنە(پەرەتاپ) تەنیا وچە”نویسەو” (و) فاڕیان پەی (پ) (پەرەتاپ لپا کەلرە) یانی ڕستەکە بیٛ مانا بی، تەشکو زوانی تیٛکشی، شیٛویا. کەچی وەختیٛو کرکە دەنگدارەکیٛما فاڕیێ زوان هەر ئەوامەنەبیٛ و تەشکو زوانی نەفاڕیا و نەشیٛویاو بیٛ مانا نەبی.
جای پی بوٙنەو مەشوٙ هاگاداریٛ نویسە”وچە” بیٛدەنگەکان بیمیٛ، مەشوٙ بزانمیٛ چندە کریٛڵیێنیٛ، چون فرێوەشان پیٛسەو فوٙنیمی”phoneme” هەرمانە مەکەران و ماناو واتیٛ مفاڕانە، ئەگەر وریا نەبیمیٛ هەڵەی کوشندە مەکەرمیٛنە. پاسەبوٙ نویسە بیٛدەنگەکیٛ فرەتەر کریٛڵییٛنیٛ جە ویٛپای و مدرامان و پاریٛزنای تەشکو زوانینە، وەلێم کرکە، نویسە دەنگدارەکیٛ پاسنیٛ نیەنیٛ، ئی حاڵەتە فرەو زوانەکانە پیٛسەن یوٙی.
کرکە بیٛدەنگەکیٛ، دەسەبەندی مەکریانە پەی:
کرکە بیٛدەنگە خشکیێکیٛ friction consonants (ف، ڤ، وٛ، س، ز، ش، ژ، ھ ، ئ) کرکە بیٛدەنگە مدراکیٛ”ئەوەتەقاکیٛ” stop consonants” explosive (پ، ب، ت، د، ڎ، ک، گ، چ، ج) . کرکە بیٛدەنگە لایەکیٛ، lateral consonants، (ل، ڵ) کرکە بیٛدەنگە خزەکیٛ gliding consonants ، (ی، و) کرکە بیٛدەنگە لەرزیٛکیٛ frequent consonants، continual (ڕ، ر)، وەلێم ئی نامیٛ بڕێ جاریٛ فاڕیانە بە پاو پەیلوای زوانئەشناسەکا یام فنەتیک زانەکان. کرکە بیٛدەنگە لوتیەکیٛ(بڕناخیەکیٛ) nasal consonant (ن، م) بڕێ جاریچ (نگ) (نڎ) بەدەنگێوە تایبە مەیوٙ جبەر. بڕێ دەنگیٛ یام وچە”نویسە” ئاومێنیٛ دلێو زوانو هەورامی، کە ئیسە بیێنیٛ بە ویٛمانیٛ(ح، ع، غ، ق).
د. ناجح گوڵپی
مسیارو زوانو ئینگلیزی، وانای ویٛرەگای، زانگاو هەڵەبجەی، ساڵەی یوەمە .. سەرچەمە:Better English pronunciation J.D. O’Connerجە باغۆز جەنگ قورسەن و سەدان چەتێ وێشان دان دەستەۋە

جە باغۆز جەنگ قورسەن و شەڕڤانێ قەسەدەی بەردەۋامێنێ جە تۆمارکەردەی سەرکەوتەی و دەیان چەتێ کوشیێنێ و سەدان چەتێ تەرێ داعشی بە ناچاری وێشان دان دەستەۋە.

جە شارچەو باغۆزو سەر بە پارێزگاو دێرزووری، شەڕڤانەکێ هێزەکێ سوریای دیموکراتیکی- قەسەدە بەردەۋامێنی جە ئۆپەراسیۆنەکەیشان دژ بە داعشی و جە ئیسەنە جەنگی قورس جە ناوچەکەنە قۆمیۆنە.
جەی بارەۋە ڕۆچنامەۋانی ئاژانسەکەیمان فوڕات نیوز (ANF)ی جە باغۆزەۋە ئاشکراشان کەردەن: "شەۋێ ۋیەردێ و بەدرێژایی ئارۆی، شەڕڤانی قەسەدەی کە چەتەکێ داعش-یشان جە ڕووبەرێۋی چنڎ سەد مەتریەنە دەورپێچێ کەردێنێ گورزی قورشان جە داعشی دان و جە ئاکامشەنە دەیان چەتێ داعشی کوشیێنێ و هاموەخت سەدان چەتێ تەرێچ بە ناچاری وێشان دان دەستەۋە".جە برادۆست کەتیبەو پاڕێزنای جەوهەری مەرزنیارە

هێزو پارێزنای جەوهەری پانیشتو کوردستانی پەی ڕووبەڕووبییەی ئەرەگێرتەیی تورکیای جە برادۆست کەتیبێۋی لەشکریش مەرزنارە و کەتیبەکە وریایی بە بەکرێگیریاکێ تورکیای مڎۆنە.

دمای ئانەیە کە هەفتەی ۋیەردە هێزو پارێزنای جەوهەری پانیشتو کوردستانی ئەرەمەرزنای وێش ئاشکرا کەرد، جە ئیسەنە پەی ڕووبەڕووبییەی ئەرەگێرتەیی تورکیای و خایەنەتی دلێوێیی، جە هەرێمو برادۆستی بە مەڕاسیمۋی لەشکری کەتیبێۋی لەشکریش مەرزنارە. جە مەڕاسیمەکەنە ئاشکرا کریا، "جەنگاۋەرەکێ کەتیبەکەی لامێ (گەنجێ) هەرێمەکەیەنە و ئامانجشان پارێزنای هەرێمەکەیشانە جە ئەرەگێرتەیی تورکیای و مدرایەۋەن دژ بە دوژمنی".
"ئامانج پارێزنای هەرێمەکەیشانە جە ئەرەگێرتەیی تورکیای"
یۆ جە جەنگاۋەرەکێ کەتیبەو برادۆستی سەر بە هێزو پارێزنای جەوهەری پانیشتو کوردستانی بە ئاژانسەکەیمان (ANF)یش ۋات: "ئێمە لامێ برادۆستی و بادینانی جە چۋارچێۋەو پارێزنای جەوهەری-یەنە وێمان ڕێکۋستەن تا خاک و ئەرەنیشتێ هەرێمەکەیمان جە هێرشێ و ئەرەگێرتەیی تورکیای پارێزنمێنە. ۋازیارێنمێ جە گەل، هۆزێ و عەشیرەتێ، لایەنەکێ، لامێ (گەنجێ)، نۋیسەرێ، ڕۆشنۋیرێ و کەسایەتیێ برادۆستی تا هامکارێمان ببانە و شان بە شانەمان دژ بە ئەرەگێرتەیی تورکیای بمدرانێۋە و ڕا نەڎانە خاک و ئاۋیشان بگنۆنە چێردەستو دوژمنی، چونکە بە درێژایی تاریخی برادۆستیەکێ سەرەشان پەی دوژمنی و ئەرەگێرتەیی نەنامنانەرە".
"سیخوڕەکێ تورکیای سزا مەڎێمێنە"
جەنگاۋەرە لامە برادۆستیەکە ۋاتیچش: "جە هەرێمەکەمانە کەسانێ هەنێ کە هامکارێ و بەکرێگیرێ و سیخوڕێ دوژمن-یەنێ، ئاگادارێ و ورێشان شان مەکەرێمۋە تا دەستبەردارێ هامکاریکەردەی دوژمنی و خیانەتی ببانە و بگێڵانێۋە پەی خەتێ نەتەوەیێ و نیشتمانیێ، ئەگینا بە قورسی سزاشان مڎێمنە".
"با کناچێ و کوڕێ پەیوەستێ کەتیبەکەیمان ببانە"
جەنگاۋەرە لامە برادۆستیەکە ۋازیارەن، "کناچێ و کوڕێ برادۆستی و کوردستانی وارینی و پەیوەستێ کەتیبەو برادۆستی بە تایبەتی و هێزو پارێزنای جەوهەری پانیشتو کوردستانی بەگردیی ببانە و کوردستانی جە ئەرەگێرەیی پارێزنانە و ڕا نەڎانە دوژمن و خائینێ دلێوێیی بە مەرام بیاۋانە".
"کار پەی ئارامیی کوردستانی وارینی مەکەرمێنە"
جەنگاۋەرەکەو برادۆستی ماچۆنە: "بە پێچەۋانەو بانگەشەکەردەی بەشێ جە میدیاکان کە بێشەرمانە ئامانجەکەیمان لاڕارە مەبەرانە و مەشێونانەش، جەخت مەکەرمێنەۋە؛ ئێمە بە بەخشای هون و جەستە و گیانمان کار پەی بەرقەراری ئاساییش و ئارامیی کوردستانی وارینی و پارێزانی گەل و خاکەکەیش مەکەرمێنە. پۆکەی داۋاکارێنمێ جە گرد کەس و لایێ بە تایبەتی برا پێشمەرگەکۍ تا بە ڕۆحیەتو 40 ساڵێ جەی ۋەڵتەری گۆڕ بە کۆشایی ئازادی بڎانە و پێۋەرە گەل و وڵاتی جە دوژمنی و ئەرەگێرتەیی بپارێزنمێنە".
جە دامایەنە جەنگاۋەرەکەو برادۆستیەکەو کەتیبەو پارێزنای جەوهەری ۋاتەنیچش: "با هیچ کەس و لایێ و پارت و لایەنێۋ بە پاو فکر و پەیلۋای وێش هۆرسەنگنای هەڵە پەی ئێمە و کۆشایشی ئازادیمان نەکەرۆنە، چونکە ئێمە کوڕێ و کناچێ و ڕۆڵێ ئەی گەل و خاک-یەنمێ و بەدڵنیایی بە ئیرادەو گەلی و بە مدرامانمان دوژمنی ئەرەگێرەری شکست بڎێمێنە".
یاگێ بەیادئاۋردەیەن 5 شەممەی ۋیەردە، جە ڤییەرێ گرنگەنە جە کەشە سەرکەشەکێ کوردستانی (هێزو پارێزنای جەوهەریی پانیشتو کوردستانی) بە بەیاننامێ ئەرەمەرزنایش ئاشکرا کریا بێ و پا ئامانجە جە پانتایی کوردستانی وارین-یەنە دژ بە ئەرەگێرتەیی، عەرەبکەردەی، تاڵانکەردەی، کوشتەی و ئەڕفانای هاموڵاتیان و سۆچنای خەلە و خەرمانیبە تایبەتی جە ناوچە ئەرەبڕیێکێ کوردستانی بمدرۆنەۋە.شاعر و ڕۆشنویر و نویسەر باقی شەفیعی کۆچی دماییش کەرد

جە پاوە شاعر و ڕۆشنویر و نویسەر و کەسایەتی نامی هەورامانی و کوردستانی باقی شەفیعی کۆچی دماییش کەرد.

شارو پاوەی سەر بە هەرێمو هەورامانی، باقی شەفیعی، ڕۆشنویر و نویسەر و هونەرمندی میللی و کەسایەتی نامی هەورامانی و کودستانی باقی شەفیعی کۆچی دماییش کەرد. کۆچکەردە سەرەڕاو ئانەیە کە شاعیرێوی ناسک خەیاڵ بێ و بە تەوانایی ویٛش دووە بەیتیەکیٛ باباتاهیری هەمەدانیش هۆرگێڵنێ بێنێ پەی سەرو زوانی هەورامی. نامبریا زیاتەر جە پەنجا ساڵێ تەمەنیش عەشقانە پەی خزمەتکەردەی فەرهەنگ و فۆلکلۆر و ئەدەبیات و دێرینە و میراسو پاوەی و هەورامانی تەرخان کەردەبێ. هەر ئا عشقەشە پاسەش کەردەبێ کە چیٛرزەمینو یانەکەیش بکەروٙن بە موٙزێوە گەورە و قەشەنگ، هەرچی دەسکار و کەلوپەلی گەلەریێ هورامانی و کوردەوازی هەنێ جە موزەخانەکەنە کۆشان بکەرۆنەوە و جە فوٙتیای بپاریٛزنۆشان. هەڵبەتە ئی هەرمانە فەرهەنگییٛ و ئەرەنیای موٙزێوە فەرهەنگی و فۆلکلۆری و سەرجەم کارەکێ تەرێش سەرو خەرجی ویٛش بیینێ و هیچ کەس و لایێوی یاردی نەڎان. هامتەریب چەنی هەرمان و کارە ئەدەبیێ وفەرهەنگیەکانش، باقی شەفیعی هونەرمەدێوی میللی و لولەژەنێیوی بە تواناچ بێ و کەسیێوی کۆڕ و کۆبییە گەرم و وەشەویس و گەلمیر بێ.
ساڵێ ویەردێ 2019ی جە شارو پاۋەی سەر بە هەرێمو هورامانی، شنەو فەرهەنگو هەورامانی، بە هامیاری ڕاوەبەری فەرهەنگ و ڕانمونی ئیسلامی پاوەی، ڕاوڕەسمێش پەی ئەوەکەردەی موٙزەو هەورامان ئەشناسای بەنامێ "هەوراو هەورامانی” و ئەشناسانای و پەردەلادای سەرو کتیٛبو “هەوارگەو خاسان ” ی ڕێکوستەبێ کە هەردووێ بەرهەمێ کۆچکەردەی باقی شەفیعی بێنێ. هامکات جە مەراسیمەکەنە ستایش و سپاسگوزاری پێشکەش بە کۆچەردەی کریا بێ و ڕێز جە زەحەتەکانیش نریابێ.
بێگومان کۆچی دمایی باقی شەفیعی زیانێوی گەورەن پەی هەورامانی و کوردستانی و یاگێش بە ئاسانی پەڕە نەمەبۆنەوە.2 سەربازێ و 1 چەتە کوشیێ و سۆچنای خەلە و خەرمانی بەردەۋامەن

جە عەفرین و مارع 2 سەربازێ و 1 چەتە کوشیێ و جە ڕاجۆ تورکیا نیشتگەو هەلیکۆپتەری دروست مەکەرۆنە و جە ڕۆژئاۋا سۆچنای خەلە و خەرمانی بەردەۋامەن.

جە عەفرین و مارع چالاکییەکێ هێزەکێ ڕزگاری عەفرینی (HRE) دژ بە هێزە ئەرەگێرەکێ تورکیای بەردەۋامێنێ. جەی چوارچێۋەنە هێزەکێ ڕزگاری عەفرینی ۋەڵاکریاش دان و ئی زانیاریێشە دێنێ:
"جە 2019/05/31ی ۋیەردەی، جە دەگاو جلبری سەر بە ناوچەو شێراوای شەڕڤانەکێشان دژ بە هێزەکێ تورکیای چالاکیشان ئەنجام دان. جە چالاکییەکەنە 2 سەربازێ کوشیێنێ و ماشینێۋی سەربازی دلێنەبریان".
"جە 2019/06/01ی ۋیەردەی، جە دەگاو تەل مالیدی سەر بە ناوچەو مارعی تاقمە چەتەکێ سەر بە تورکیای کریێن ئامانج و جە ئاکامشەنە 1 چەتە کوشیان".
جەلایێ تەرەۋە ڕژێمە ئەرەگێرەکەو تورکیای جە دەگاو دەروێشی سەر بە ناوچەو ڕاجۆی دەستش دان درورستکەردەی نیشتگەی پەی هەلیکۆپتەرە جەنگییەکانش. سەرچەمەکێ هەۋاڵی جە ڕاجۆۋە ئاشکراشان کەرد، پەی دروستکەردەی نیشتگەکەی ڕووبەرێ فرە جە زەمین-و هاموڵاتیان دەستش گیریان سەرەرە.
جە بەردەۋامی ئێردای بەرهەمە کشتوکاڵیەکان، جە دەگاکێ جلبری و بانێی سەر بە شێراوای هێزەکێ تورکیای و تاقمە چەتەکێش دەیان دۆنمێ جە خەلە و خەرمان و کاڵگە کشتوکاڵیەکێ هیتیارەکانشان سۆچنێنێ و جە ئاکامشەنە زیانی فرەی ماددیش شۆنیەرە ئومان.
یاگێ بە یاد ئاۋردەیەن کە ئینە جاری یەکەم نییەن کە خەلە و خەرمان سۆچنیۆنە، بەڵکو بە بەردەۋامی هەم جە شێراوا و هەم جە ناوچەکێ عەفرینی و جەزیرەی و فوڕاتی سەر بە ڕۆژئاڤاو کوردستانی هەزاران دۆنمێ جە خەلە و خەرمانی و کاڵگە کشتوکاڵیەکێ هیتیاران بە ئەنقسەت سۆجنیێنێ. هاموەخت 14 هەزارێ جە دارستانێ و جەنگەڵەکێ عەفرینی بە تەمامی سۆچنیێنێ و دلێنەبریێنێ.
هامتەریب چەنی ڕۆژئاڤای، جە مەخموور، کەرکوک، خانەقین و ناوچە ئەرەبڕیێکێ کوردستانی بە هەمان شێۋە هەزاران دۆنمێ جە زەمینە کشتوکاڵیەکان ئێر دریێنێ و سۆچجیێنێ. ئانێچە نیشانەش مدۆنە کە سۆچناکەی جە هەر دووێ بەشێ کوردستانی بە پیلانەی هەماهەنگی-پێکریێ ئەنجام دریان و تورکیا، داعش و عەرەبە ئەرەگێرەکێ نەخشەشان پەی کێشتەن و پێوەرە کەردەییش مەکەرانە.جە عەفرین 11 هەزار هکتارێ دارستانێ و لەۋەڕگێ سۆچنیێ

جە عەفرین هێزە ئەرەگێرەکێ تورکیا و تاقمە چەتە بەکرێگیرێکێش 11 هەزار هکتارێ جە دارستانێ و لەۋەڕگێ هەرێمەکێشان سۆچنێ و کارەساتی ژیۋگەیشان خوڵقنا.

جە عەفرین هێزە ئەرەگێرەکێ تورکیا و تاقمە چەتە بەکرێگیرێکێش فرە بە دڕندانە (مرۆڤ، دارستانێ، لەۋەڕگێ، کاڵگە کشتوکایەکێ، ئاژەڵێ و گیانەۋەرێ و ژیۋگە)ی قڕ مەکەرانە و دەستپارێزی جە هیچی نمەکەرانە و سڵ جە هیچ تاوانێۋی نەمەکەرانێۋە. جە تازەتەرین تاوانشانە هێزەکێ تورکیا و تاقمە چەتەکێش ئێرشان نیان دارستانێ و لەۋەگەکێ جە کەشەکێ: (ساری سینێ، خرابێ سماق، کورێ، کومرەشێ، سوورکێ و جرقا)ی سەر ناوچەو ڕاجۆی و سەرجەمشان بە تەمامی سۆچنێنێ. هەر پاسە ئێرشان نیان دارستانەکێ جە کەشەکێ (بافرانێ، قەڵاو هاوارێی و ڕشا ئیسیێ، دەگاو ڕووتی جە دۆڵەو جەهەنمی، ڕەمەدانا و گوردا، گوبەکا و سێویا)ی سەر بە ناوچەو ماباتای تا ئیسە نیمەشان سوتێنێ. هاموەخت دارستانەکێ (نزیک دەریاچەو مەیدانکی، قەسیری،تەتەرا، حاجی حەسەن، قازقلی، شێخ محەمەد و چوولاقا)ی سەر بە ناوچەو جندرێسی ئێر دریێنێ و زیانی فرەشان پنە یاوان.
ڕاۋەبەرێ و ۋەرپرسێ جە خۆسەری دیموکراتی عەفرینی ئاشکراشان کەردەن: "بەگردی تا ئیسە زیاتەر جە 11 هەزار هکتارێ جە دارستانێ و لەۋەڕگەکێ عەفرینی سۆچنیێنێ و سۆچناکەی بەردەۋامەن و ئانێچە کارەساتی فرەی گەورەی ژیۋگەییش ۋنە کەوتەنەۋە". هەر پاسە ئاشکراشان کەردەن: "تورکیا نەک تەنیا هەوڵ پەی فاڕای و قڕکەردەی دیموگرافیای مرۆیی و کۆمەڵایەتی عەفرینی مەڎۆنە، بەڵکو ئامانجشەن دارستانێ، لەۋەڕگەێ، کاڵگێ کشتوکاڵیێ، ئاژەڵێ و گیانەۋەرێ و ژیۋگەیچش بە تەمامی قڕ بکەرۆنە و سیۋاو عەفرینی پەی هەمیشەی بشێونۆنە. پۆکەی داۋامان جە ڕای گردی سوری، کوردستانی و جیهانی هەن، تا هەڵۋێست برمانا و سنور پەی دڕندەیی تورکیا بنیارە".جەمیل بایک: تورکیا کەوتەن دلێ بیرێ قوڵێ و گورزی قورس بوەرۆن

جەمیل بایک هامسەرۆکو کۆنسەو ڕاۋەبەری کەجەکەی ئەرەگێرتەیی تورکیا جە ڕۆژاڤاو کوردستان و سەرنیشتو سوریای چوون کەوتەی دلێ بیرێۋێ قوڵێ بەنامێ مەکەرۆن و مەۋاچۆن: "بە ئەگەری فرەۋە تورکیا گورزی فرە قورس بوەرۆن و ئاسان دەربازش نمەبۆن".

جەمیل بایک هامسەرۆکو کۆنسەو ڕاۋەبەری کۆما جڤاکێن کوردستان -(کەجەکە)ی جە میانو بەشدرای جە بەرنامێۋی تایبەتو ستێرک تیڤی-یەنە ئەرەگێرتەیی تورکیا جە ڕۆژاڤاو کوردستان و سەرنیشتو سوریای و هەژەمونگەرایی زلهێزەکان جە وەرهۆرزی میانی و مۆدێرنیتەی کاپیتالیزمی نۋین-ش بەی تەورە هۆرسەنگان و شەی کەردەنەۋە:
"مدرامانی شکۆمەند دژ بە ئەرەگێرتەیی تورکیای هەن"
جە ڕۆژاڤا (وەرنیشت)و کوردستانی مدرامانی شکۆمەند هەن، جە مدرامانەکەنە گەلی قارەمان و شەڕڤانێ فیدایێ دژ بە ئەرەگێرتەیی دەوڵەتو تورکیای قارەمانانە و بێهامتایانە مدرێنێۋە و مەکۆشانێ. سڵام و ڕێزداریم پەی گەلی و شەڕڤانان هەن و سەرجەم شەهیدێ مدرامانەکەی بەڕێزداریەۋ یادشان مەکەرون.
"وەرهۆرزی میانی بناغەو جیهانیەنە"
جە وەرهۆرزی میانی (ڕۆژەهەڵاتی ناوین) جەنگی یەرەمی جیهانی هەن، جە جەنگەکەنە دووێ لایەنێ سەرەکیێ هەنێ. لایەنێش پەی جیهانین و لایەنەکەی تەروجەنگەکەی پەی وەرهۆرزی میانین. وەرهۆرزی دلین نەپێسەو هەرێمەکانو تەریەن جە جیهانەنە، بەڵکو خاوەن تایبەتمەندی وێشەن، گرد چێۋێۋە جە وەرهۆرزی میانی دەستش پنەکەرد. وەرهۆرزی میانی بناغەو جیهانیەنە. یانی وەرهۆرزی دلین جە هامسەنگی جیهانیەنە سەرەکییەن. دمای هۆرشنیای یەکێتی سۆڤیەیەت (شورەوی)ی جە وەرهۆرزی دلین (میانی) هامسەنگی تێکشی و بۆشایی دروست بی. وڵاتە یۆگێرتەکێ ئەمەریکای (USA) کە وێش بە پێشەنگو کاپیتالیزمی مۆدێرنیتەی مەزانێ گەرەکش بێ ئا بۆشاییە پەڕ بکەرۆنەۋە و بەی تەورە دەستۋەنەدایش جە وەرهۆرزی دلین کەرد و بەی جۆرە جەنگی یەرەمی جیهانی دەستش پنەکەرد. ئەمەریکا وازاش تا ئا دەسەڵاتدارێ وەرهۆرزی میانیەنە بە پاو بەرژەوەندی ئەمەریکای نەژلێۋیێ-بێنێۋە بۋزۆنە چێرو دەسەڵاتداری وێش و جەئاکامەنە دەسەڵاتداریێۋی نۋین (نۊ-تازە) دروست بکەرۆنە کە جە خزمەتو سیستەمەکەیشانە ببۆنە.
"هێزە دەسەڵاتدارەکێ بەبێ گەلان نمەتاۋانە هامسەنگی نۊ خوڵقنانە"
وەرهۆرزی میانی ئینارە دلێ کۆشاییشی و جەنگی گەورەیەنە، فرە فاڕیایێ دروستێ بیێ و زیاتەریچ دروستێ ببانە. وەرهۆرزی میانی، گەلێ و دەسەڵاتدارێ هەرێمەکەی ئیتر پێسەو جارانی نمەبانێ، جەنگی یەرەمی جیهانی ئیتر پێسەو جارانی ستاتۆ و قورساییش نمەبۆنە. یانی ستاتۆی ۋەڵین پێسەو ۋیەردەی مەۋیەرۆنە و فاڕیایش سەرەرە بەیۆنە و بارودۆخێۋی نۋین جە وەرهۆرزی میانی بخوڵقیۆنە. جە جەنگێ یەکەمین و دووەمینو جیهانیەنە بلۆکی دژبەرێ بە هەنتری بێنێ، بلۆکە دەسەڵاتدارەکێ دژ بە یەکتری جەنگیێنێ و شۆنیشەرە ستاتۆیۋی سەر بە وێشان درووست مەکەرێنێ. بەڵام جە جەنگی یەرەمی جیهانییە ئاشکرا بی ئیتر بلۆکە دژبەرەکێ پێسەو ۋیەردەی تەنها دژ بە هەنتری نمەجەنگانێ و دژ بە یەکتری نمەمدرانێۋە، بەڵکو هەم دژ بە یەکتری مەجەنگانێ و هەم پێۋەرە ئینێرە پەیوەند و ڕێککەوتەیەنە. بەڵام ئانە کە جیاۋازەن جە ۋیەردەی وێڕێکۋستەی گەلانەن جە هەرێمەکەنە. یانی ئیتر ستاتۆی نۋین کە جە هەرێمەکەنە گەرەکشانە خوڵقنانەش بەبێ ۋەرچەمگێرتەی ئیرادەو گەلێ هەرێمەکەی مەیسەر نمەبۆن. کۆشایی گەلانو وەرهۆرزو دلینی کاریگەری جە دەسەڵاتدارەکان و ستاتۆکەیشان مەکەرۆنە. پۆکەی ستاتۆ و هامسەنگی نۋین سەرو ئا بنەمایە بخوڵقیۆنە.
"تورکیا گەرەکشەن کورد و کوردستانی نەمەنۆنە و کاپیتالیزمی مۆدێرنیتە کوردێۋی خزمتەکارش گەرەکەن."
هەرچی تورکیان گەرەشەن نامێ کورد و کوردستانی نەمەنۆنە. وازیارەن کوردی جە ڕیشەۋە هۆربکێشێۆنە. بەڵام ئەمەریکا و ڕووسیا کە ئیسە جە وەرهۆزی دلینەنە سەرکێشی سیستەمی مەکەرانێ و گەرەکشان نییەن کورد بە تەمامی دلێنە ببریۆنە، چونکە مزانانێ کە ئانە ئاستەمەن. ۋەڵتەر سیاسەتشان جەی ئەی چوارچێۋەنە بێ و پەشتیۋانی تورکیای مەکەرێنێ. بەڵام ئیسە ۋینانە کە کورد ئەنەیاۋان و خەبات مەکەرۆنە و مەکۆشانە. هەر پەوکەی پێسەو تورکیا تەماشەو کوردی نمەکەرانێ و چەنەش نزیکی نمەبانێۋە. بێگومان سەرەڕاو ئایەنە ئاڎێ جمیەر (تەڤگەر)و ئازادی کوردی و کوردی ئازادشان قبوڵ نییەن. بەڵکو کوردێۋی خزمتەکارشان گەرەکەن. گەرەکشانە کوردی بۋزانە خزمەتو وێشان. هەر ئانەن کە ناکۆکیش ۋستەن میانو ئاڎیشان و دەوڵەتو تورکیای. یانی یۆشان وازیارە کوردی دلێنەبەرۆنە، یۆچشان گەرەکشەن کورد بگنۆنە خزمەتش و سەرو ئانەیچەنە کە ناکۆکێنێ. بەڵام ناکۆکیەکە ستراتیژیک نییەن و تاکتیکی-یەن. وەختێۋ کە گەل کۆشای ئازادی ۋەڵێ بۋزۆنە یەکسەر ڕووبەڕووشان ببانێۋە، نموونە پێسەو ڕۆژاڤای.
"هێزە کاپیتالیستە مۆدێرنیتەکێ و هێزە دەسەڵاتدارە هەرێمیەکێ پەنەۋازیشان بە هەنتری هەن"
ئەمەریکا کە نمایندەیی مۆدێرنیتەی کاپیتالیزمی مەکەرۆنە گەرەکش بێ جە وەرهۆرزی میانی بە تەنیا فاڕیای بکەرۆنە. بەڵام پنەش نەکریا. چونکە ئیتر نە سیستەمی کاپیتالیزم چوون ۋیەردەن و نە پێشەنگی ئەمەریکاچ پەی سیستەمەکەی چوون جارانەن. هەر ۋەرۆ ئانەیە ڕووسیا و چین هەرێمەکەنە بەگردیی و بەتایبەتی جە سوریانە دەستبەکارێ بیێ. ئانەیچە هێزە کاپیتایستە مۆدێرنیتەکێش ڕووبەڕوو هەنتری کەردێۋە و ناکۆکیش ۋست میانشان. بەڵام سەرەڕاو ناکۆکیشان پێۋەرێچ کار مەکەرانێ و پێسەو ۋیەردەی بلۆکێ دژبەرێ دروستێ نمەبانێ. یانی میانشانە هەم ناکۆکیێ هەنێ هەم پێۋەرە کارکەردەی هەن و جە هەمان کاتەنە هێزە کاپیتالیستە مۆدێرنیتەکێ و هەم هێزە دەسەڵاتدارە هەرێمیەکی پەنەۋازیشان بە هەنتری (یەکتری) هەن. هەر پۆکەی پێۋەر ژڵێۋیاۋە.
"یۆبییەی گەلانی گرنگەن و مشیۆم نادیڎە نەگیریۆنە"
هەر پاسە کە هێزە کاپیتالیزمە مۆدێرنیتەکێ و دەسەڵاتدارە هەرێمەیەکی یۆگێرتانە ژلێۋیاۋە، گەرەکەن گەلێ هەرێمەکەی بە ئاجۆرە بانە. ئانێچە جە ئیسەنە جە ڕۆژاڤاو کوردستانی مەۋینیۆنە و هەن و دلێ وەرهۆرزی میانیەنە ۋەڵاو مەبۆنەۋە. جە کوردستان و هەرێمەکەنە ژەنێ کوردی دژ بە هەر دەسەڵاداریێۋی مدرێنێۋە. شۆڕشو نیئۆلتیکی جە ئەی سەردەمەنە بەشێۋازی نۋین دژێژەش پنە مەڎانێ و نمایەندەییش مەکەرانێ. ژەنێ کوردی نەک پەی وێشان بەڵکو پەی تەمامی ژەنێ جیهانی، ئازادی خوڵقنانە. ئانەیچە کاریگەی جە سەرجەم مرۆڤایەتی بەتایبەتی ژەنێ مەکەرۆنە. جە هەمچنین بارودۆخێۋەنە ئەگەر کاپیتالیزمی مۆدێرنیتە بوازۆنە بەبێ نادیڎەگێرتەی و حسابکەردەی پەی ئیرادەو گەلانو هەرێمەکەی ستاتۆ و هامسەنگی دروست بکەرۆنە، ئاوەختە گەلێ هەرێمەکەی ئانەیە قبوڵ نمەکەرانێ و دژش بمدرانێۋە. گەلێ هەرێمەکەی ئیتر کۆیلایەتی و سەپنای قبوڵ نمەکەرانێ و پەی ئازادیشان بکۆشانێ. ڕێبەر ئاپۆ پەی سەرجەم گەلەکان و مرۆڤایەتی پارادیگمای نۋ-ش خۆڵقنان کە دەوڵەت و دەسەڵاتداری بە بنەما نمەگێرۆنە، بەڵکو وێسەری دیمۆکراتیک و نەتەوەی دیمۆکراتیکی بە بنەما بگێرۆنە. ژیۋایۋی ئازاد سەرو بنەماو دیمۆکراتی و ئیکۆڵۆژیی و ئازادی ژەنێ بخوڵقنۆنە. ئانێچە جە ڕۆژاڤاو کوردستانی چەکەرش کەرەدن و ڕیشەش کۋانەرە و کاریگەریش جە گەلێ هەرێمەکەی کەردەن و هامکات کاریگەریچش سەرو دنیای نیانەرە. هەر پەوکەی هەتا بلۆنە دنیا خاوەنداریش ۋنە مەکەرۆنە.چونکە دنیایێۋی نۊ و ژیۋایێۋی نۊ جە پەیلۋایەکانو ڕێبەر ئاپۆیەنە مەۋینانێ. گەل و جمیەر (تەڤگەر) کە پارادیگماکەی بە بنەما مەگێرانێ تا ملۆنە هێقم تەرێ مەبانێ. ئیتر هێزە کاپیتالیزمە مۆدێرنەتەکێ و دەسەڵاتدارە هەرێمیەکێ چێش مەکەرانێ با بکەرانێ نمەتاۋانێ ئیرادەو گەلانی ئاستەنگ بکەرانێ و نادیڎەش بگێران و ناچارێنێ حسابش پەی بکەرانێ.
"هێزێ و گەلێ هەرێمەکەی نەک تەنها وێشان بپارێزنانە بەڵکو گەرەکەن دەستکەفتێ تازێ بخوڵقنانە"
هێزێ و گەلە ئازادیۋازەکێ هەرێمەکەی مشیۆم تەنها ئەرکشان وێ پارێزنای نەبۆنە. چونکە تایبەتمەندی جەنگی یەرەمی جیهانی ئانەن گرد کەس و لایێ هەوڵ پەی بەهێزکەردەی بەرژەوەندیەکان مڎۆنە. پەوکەی گەرەکەن هێزێ و گەلە ئازادیۋازەکێ هەرێمەکەی دەستکەفتەکانشان هێقمتەرێ بکەرانێ و دەستکەفتێ تەرێ تازێ بخوڵقنانە و جە ئەی جەنگە جیانیەنە زیاتەر جە جارانی کار و خەبات بکەرانێ. چونکە بە دەستکەوتەکێ ئیسەیشانەۋە نەمەتاۋانە ئیدارە بکەرانێ و پنەوازی هەن فراۋانتەرێ و بەهێزتەرێشان بکەرانێ. ئانەیچە بنەمای سەرەکیەن جە کۆشای و خەباتشانە و ئاڕۆحیەتو کوشایشە مشیۆم گەورەتەر بکەرانێۋە. جە دەگا، شارچە، کۆجییە، گەڕەکە و شار و گرد یاگێۋەنە پنەوازی هەن وێشان ڕێکێبۋزانە و جە سایەشەنە دیمۆکراسی خوڵقنانە و جە ڕاشەۋە ئەنجام بەدەست بۋزانە.
"دەوڵەتو تورکیای دوژمنی سەرەکیش کورد و گەلێ هەرێمەکەیەنێ"
دەوڵەتو تورکیای قڕکەر و ئەرەگێر دوژمنی سەرەکیش کورد و گەلێ و هێزە دیمۆکراتیەکێ هەرێمەکەیەنێ. ۋەرۆ ئانەیە کورد و گەلێ هەرێمەکەی مشیۆم ئا ڕاستیەیە بزانانە و پێۋەرە دژش بکۆشانە و تەنها ئا کاتە متاۋانە بە ئاسودەیی بژیۋانە و بە ئامانج بیاۋانە. دەوڵەتو تورکیای بە هێزێۋ کە جە زلهێزە میاندەوڵەتیێ و هەرێمیەکان هۆرشمەگێرۆنە هێرش مەکەرۆنە. پۆکەی پنەۋازەن گەلێ هەرێمەکەی هێزەکانشان بکەرانە یۆ و یۆگێرتاۆە و دژش بمدرانێۋە.
"ئەمەریکا و ڕووسیا پەی قڕکەرەی کوردی چراۋی سەوزەشان پەی تورکیای هۆرکەردێنە"
ئەمەریکا سیاسەتش جە سوریا چێش بێ؟ گەرەکش بێ جە سوریا هەم کورد و هەم تورکیای پەی بەرژەوەندی وێش بەکابرۆنە. بەی تەورە سوریای بە ئاۋەزو وێش سەرجەنۊ بنیات بنیۆۋە. ئەمەریکا هەرگیز دەستبەردارو تورکیای نمەبۆنە. چونکە تورکیا ئەندامەن جە ناتۆ-نە. ئەمەریکا چەنی کوردیچ پەیوەندیش دروست کەرد. بەڵام چەنی تورکیاچ درێژەش بە پەیوەندیەکانش دا. بە کورتی کورد و تورکیاش پەی یاۋای بەئامانجیش بەکاربەردێ. بەڵام تورکیا ئانەش قبوڵ نەکەرد. چونکە تورکیا دوژمنایەتی کوردی مەکەرۆنە و گەرەکشەن دلێنەبەرۆنەش و پۆکەی بە ئاشکرا دەسەڵاتدارێ تورکیا مەۋاچێنی: "یان چەنی ئێمە بە یان چەنی دوژمنەکەیمان بە". ئەمەریکا نیازش بێ میانو تورکیا و ڕۆژئاڤاو کوردستانیەنە میانجی بکەرۆنە و ڕێکێشان بۋزۆنە و هەر دوویشان پەی خزمەتکەردەی وێش بەکارباۋەرۆنە و تەخمنیش کەردەبێ کە ئی یاسەتەشە سەربگنۆنە. بەڵام وەختێو کە دیش تورکیا قبوڵش نییەن، ئا کاتە تورکیاش بە بنەما گێرت و هۆرۋچنا، چونکە بەرژەوەندیێ زیاتەرێش چەنیش هەنێ و ئەندامەن جە هامپەیمانی ناتۆ-یەنە. ڕاستەن ئەمەریکا چەنی کوردی پەی دژبەری داعشی پەیوەندی تاکتیکیش دروست کەرد. بەڵام جە دمای گورزدای جە داعشی ڕووەش نیاۋە تورکیا و پێۋەرە ڕێکێکەوتێ تا ناوچەی ئارام ئاۋا بکەرانێ. داۋاش جە کوردی کەرد تا ئانەیە قبوڵ بکەرۆنە. بەڵام کورد قبوڵش نەکەرد. پۆکەی ڕاش پەی تورکیای کەردەۋە تا دەربازو ڕۆژاڤاو کودستانی و سەرنیشتو سوریای ببۆنە. بەڵام کە مدراماشان دژ بە تورکیای دی بڕیاشاندا تا هەرچی زووەن چێۋێۋ بکەرانێ، ئەگینا پێشان خاس نییەن و ئاۋەڕووشییەش شۆنیەرە مەیۆنە. ۋەرۆ ئانەیە چەنی تورکیای نیشتێرە و ڕێکێکەوتێ. ئامانج جە ئانەیە شەرعیەتدای بێ بە ئەرەگێرتەیی تورکیای جە ڕۆژاڤاو کوردستانی. ئەمەریکا جە ڕاو تورکیایەۋە ئامانجش لاۋازکەردەی کوردی و بەناچار پەیوەستکەردەیش بێ بە وێشەۋە. دماتەر ڕووسیا دەستبەکار بی و دیش کە ئەمەریکا ڕاش بە تورکیای دان پەی ئەرەگێرتەی ڕۆژاڤای و جەی چوارچێۋەنە هێزەکێش کێشتێۋە. پۆکەی سودش جە بارودۆخەکەی و لاۋازی تورکیای هۆرگێرت و چەنیش ڕێککەوت تا بە قازانجو وێش بەکارش باۋەرۆنە. هەم ئەمەریکا و هەم ڕووسیا زانانشان کە خاڵە لاۋازەکێ تورکیا کوردەن و سودشان جە ئانەیە هۆرگێرت. یانی هەر دووێ دەوڵەتێ پەی کوردی چوون یۆنێ و دوژمنیاتەیش مەکەرانێ و پەی قڕکەردەی کوردی چراۋی سەوزەشان پەی تورکیای هۆرکەردێنە. تورکیاچ وێش ئانەش گەرەک بێ و بە ئاشکرا داۋاش مەکەرێ و دەسەڵاتدارێ تورکیای مەۋاچێنێ: "کوردی قڕ بکەرمێنە و جیاتیش تورکێ و چەتەکێ جە هەرێمە کوردیەکانە نیشتەجێ بکەرمێنە". پی جۆرە تورکیا تۆڵەو شکستدای داعشی جە کوردی بکەرۆۋە. تورکیا داعشش پەلکێشو وێش کەرد و ڕێکشۋستەۋە. ئیسە داعش جە سەرێکانی و گرێسپی دژ بەکوردی بەکاربەرۆنە.
"ئاکەپە داعشەن و تورکیا کەوتەن دلێ بیرێ قوڵێ و گورزی قورس بوەرۆنە"
تورکیا ئامانجش چێشەن؟ بێگومان یەکەمین ئامانجش قڕکەردەی یەکجارەکی کوردیەن، دووەمین ئامانجش دلێنەبەردەی دیمۆکراسییەن. ئامانجش جە هێرشەکەیش پەی سەرو ڕۆژاڤای هەمان چێۋەن. گەرەکشەن جە ڕاو تاقمە چەتەکانشەۋە سوریایێۋی بە دڵو وێش دروست بکەرۆنە و ئەرتەشێۋی سەربەوێش و دژ بە دەوڵەتو سوریای مەرزنۆرە. مشیۆم ئا ڕاستیە بزانیۆنە کە جە سوریانە ئاشتی و ئارامی پی زووانە دروست نمەبۆنە، چونکە تورکیا بە زهنیەتی داعشی دەربازش بییەن. جە ڕاستیەنە ئاکەپە بەوێش داعشەن. هێزێۋ کە بەنامێ سپای نیشتمانی سوری دروستش کەردەن چەکدارەکێش بەتەمامی چەتێ داعشی و ئەل نوسرە- یەنێ. ئا چەتێ تاڵانی و دزی و کوشت و بڕ هەرچی خرابەکاریەن مەکەرانێ و ئەنجام مڎانێ. هەر چەنڎە تورکیا، ئێران و ڕووسیا و هەرپاسە تورکیا و ڕووسیا ڕێکێکەوتێبانە و تورکیا درێژە بە ئەرەگێرتەی جە ڕۆژاڤا بڎۆنە، بەڵام تا سەر بارودۆخەکە بەی تەورە نمەشیۆنە. سوریا و ئێران، تەنانەت ڕووسیاچ جە ئانەیە ناڕازیێنی و دەرنجام میانشان چەنی تورکیای تێکبشۆنە و کێشەش بگنۆنە. ئەگەری مەزن هەن تا ڕوودای جەنگی بلانە. جە ئیسەنە تورکیا ئەرجیۆش سەرکەوتەن و پڕوپاگەندە پەی ئانەیە مەکەرۆنە. ئانە تا چەنڎە ڕاستەن دیار نییەن، بەڵام ئاشکران تورکیا کەوتەن دلێ بیرێۋێ فرە قوڵێ و بە ئەگەری فرەۋە تورکیا گورزی فرە قورس بوەرۆن. تورکیا ۋەرۆ کوردی وێش ۋستەن میانو تەوەن ئاساۋ ئەمەریکای و ڕووسیای و چەنی وێش چەنەش ڕزگار مەکەرۆنە دیار نییەن و بەڵام ئاشکران ئاسان دەربازش نمەبۆنە. هیچ کەس و لایێۋیچ بە ناقانونی دەربازبیەی تورکیای پەی دلێ سوریای و تاوانەکێ کەجە ئاگە ئەنجامێشان مڎۆنە ڕازی نییەن چونکە دژبەرەنێ چەنی یاسا میاندەوڵەتیەکان.جە ئاگری، ئەدەنە و مووش 14 هەدەپەیێ و چالاکوانێ دەستگیرێ کریێ

جە شارەکێ ئاگری، ئەدەنە و مووش-ی جە بەردەوامی قڕکەردەی سیاسییەنە هێزە ئەمنیەکێ تورکیای 8 ڕاوەبەرێ و ئەندامێ هەدەپە-ی و 6 ئەندامێ دەم موزیک-یشان بەهۆکری نادیار دەستگیرێ کەردێ.

سەرنیشت (باکور)و کوردستانی و تورکیا شەوێوە و ڕوێو نییەن هێزە ئەمنیەکێ ڕژێمە ئەرەگێرەەم تورکیای ئۆپەڕاسیۆنو قڕکەردەی سیاسی دژ بە هەدەپە-ی، بەدەپە-ی و هاموڵاتییەکان ئەنجام نەڎانە و بێهۆکار و بێتاوان و بەناهەق دەستگیرێ و زیندانیشان نەکەرانێ.
جەی چوارچێوەنە سەرسەبای ئارۆی (چوار شەممە) جە شارو ئاگری سەر بە هەرێمو سەرحەد-ی پۆلیسە تایبەتەکێ ڕژێمی هۆرشانکوان سەرو یانا و جە ئاکامشەنە
ئەرسین ئەرینچیک سەرۆک لقو سەندیکاو کرێکارانو شۆڕشگێڵی تورکیای (DÎSK)، ئیسماعیل چیفتچی هامسەرۆکو ناوچەو ناوەندیى هەدەپە-و ئاگری، عومەر تاش ڕاوەبەرو هەدەپە-و ناوچەو ناوەندیى ئاگری، سەبری تاشدەمیر ئەندام جە ئەنجومەنو گردیی شارەکەی و حامید تاشدەمیر ڕاوەبەرو وەرینو بەدەپە-و ئاگری-شان بە هۆکاری نادیار دەستگیرێ کەردێنێ
زانیان دەستگیرکریێکێ بریێنێ ڕاوەبەری ئاساییشی.
هامکات جە شارو ئەدەنە-ی هێزە ئەمنیەکێ ڕژێمو تورکیای هۆرشانکوان سەرو ناوەندو دەم موزیک-ی و جە ئەنجامشەنە ئیلیاس ئارزو، ژیان ساوجی و کاکان تاش و بەرفین دۆغان چالاکگەرێ فەرهەنگیێ دەستگیرێ کریێنێ.
جە ئی مانگێنە ئینە چەنڎەمین جارێن کە ناوەندەکە ڕووبەڕوو هێرشی و هۆرکوای سەری مەبۆنەوە و وەڵتەریچ شەردا ئەرۆڵ و (س.د) نەوجەوانێوی تەمەن 15 ساڵان دەستگیرێ کریێبێنێ.
هەرپاسە سەرسەبای هیزی (یەرە شەممە) جە ناوچەو گمگم-ی سەر بە پارێزگاو مووش-ی پۆلیسە تایبەتەکێ ڕژێمە دکتاتۆرەکەو ئەردۆغانی هێرششان بەردەن سەرو یانا و جە دەرەنجامشەنە ئاتیک یڵدز هامسەرۆکو هەدەپە-و ناوچەکەی، ئەنگول چیچەک ئەندام جە ئەنجومەنو شارەوانی ناوچەکەی کە قەیوم یاگێشەنە نریانەرە و بەکتاش هان ڕاوەبەرو وەرینو هەدەپە-ی و ئەندام جە ئەنجومەنو شارەوانی ناوچەکەی بەهۆکاری نادیار و نەزانیا دەستگیرێ کریێنێ.
یاگێ ویروستەیەن ڕژێمە ئەرەگێر و دکتاتۆرەکەو ئەردۆغانی پەی پارێزنای کورسی و دەسەڵاتداریەکەیش ئۆپەڕاسیۆنو قڕکەردەی سیاسیش دژ بە هەدەپە، بەدەپە و لایەنگێرەکانشان و چالاگەرێ و هاموڵاتیێ سەرنیشتو کوردستانی دەستپنەکەردەن و تا ئیسە دەیان هەزار کەسێ هەدەپە-یێ و بەدەپە-یێ و چالاکوانێ و هاموڵاتیێ دەستگیرێ و زیندانیێ کریێنێ و پەی هەزارانیشان سزێ فرە قورسێ بڕیێنێوە کە جە میانشانە چەنڎین هامسەرۆکێ، هامشارەدارێ، پارلەمانتارێ و ڕاوەبەرێ هەدەپە-ی و بەدەپە-ی هەنێ کە سەرجەمشان جە دادگایێوی نماییشی و ناحقوقی و سیاسیەنە سزاکێشان پەی بڕیێنێوە.جە ئێراق وێنیشاندای و ناڕەزایەتی بەردەوامەن و 2 وێنیشاندەرێ کوشیێ

جە ئێراق وێنیشاندایێ و ناڕەزایەتییە جەماوەریەکێ بەردەوامێنێ و ئاڵۆزیشان ونەکەفتەنەوە و جە ئاکامشەنە 2 وێنیشاندەرێ کوشیێنێ و 17ی تەرێ بریندارێ بیێنێ.

جە ئێراق بە تایبەتی جە پارێزگاکێ پانیشتی 4 مانگێن وێنیشاندایێ و ناڕەزایەتیێ جەماوەریێ دژ بە حکومەتی، گەندەڵی و نەبییەی خزمەتگوزاری بەردەوامێنێ و هێزە ئەمنیەکێ ئێراقی بە چەکی گەرم و تونڎوتیژی ڕووبەڕوووشان بیێنێوە. شەوێ ویەردێ و ئارۆچ جارێو تەر جە پارێزگاکێ بەغداد، نەجەف، کەربەلا، بەسرە، زیقار، موسەنا، میسان، دیوانیە، ناسریە و واست-ی و ناوچەکێ دەوروبەریشان وێنیشاندایێ و ناڕەزایەتیێ جەماوەریێ بە فراوانی دەستشان پنەکەردەنەوە. ئەی جارێچە وێنیشاندایەکێ ئاڵۆزیشان ونەکەفتەوە و هێزە ئەمنیە ئێراقیەکێ تەقەشان جە جەماوەری ناڕازی کەرد و جە ئاکامشەنە لانی کەم 2 وێنیشاندەرێ کوشیێ و 17ی تەرێ بریندارێ بیێنێ. هامکات چەنڎین وێنیشاندەرێ دەستگێرێ کریێنێ.
جە چوار مانگێ ویەردێنە، وێنیشاندایێ وناڕەزایەتیەجە ماوەریەکێ ئێراقی کە زیاتەر پارێزگا شیعەنشینەکێش گێرتەنەوە سەڎانکەسێ کوشیێنێ و هەزاران کەسێ تەرێ بریندارێ بینێ و چەنڎین چالاکوانێ و پێشەنگێ ناڕەزایەتیەکان و ڕۆژنامەوانێ کوشیێنێ و چەنڎینی تەرێ ئەڕفانیێنێ و بێسەروشۆنێنێ کریێنێ.جە موسڵ جە هێرشی وێکوشیەنە 12 کەسێ بیێ قوربانیێ ۋنەکەوتێۋە

جە موسڵ هێرشی وێکوشی ئەنجام دریا و جە ئاکامشەنە 2 کەسێ کوشیێ و 10کەسێ بریندارێ بیێ.

شەۋێ ۋیەردێ جە دلێڕاسی شارو موسڵ-یەنە، بەهێرشێ وێکوشی چاشتخانەو موسەنای و دەوروبەریش کریا ئامانج.. جەی بارەۋە تۆڕو هەواڵیی جەنگیی ئێراقیی ئاشکراش کەردەن: "ماشینێۋی (کیو کیۆ) کە وێکوشێوش دلێنە بییەن تەقنیانەۋە و جە ئاکامشەنە سەرەڕاو شۆفێرە وێکوشەکەیش، 1 ژەنی، 1 پۆلیس کوشیێنێ و 10 کەسیێ تەرێ بریندارێ بیێنێ".
هاموەخت کەردە وێکوشیەکە زیانی فرەی ماددیش بە چاشتخانەکەی و باڵەخانێ دروبەری و چندین ماشینێ هاموڵاتیان یاونان.
موسڵ جە دمای ئازادکەردەیش جە داعشی تاڕاێۋە ئارام و سەقامگیر بییەن و کەردە تەرۆرستیەکێ کۆتاییشان پنە ئامابێ، بەڵام هەمیشە نیگەرانیێ بیێنێ کە جارێ تەر کەردە تەرۆرستیەکێ سەرهۆربڎاۋە، چونکە باس جە ژمارێۋی فرێ جە شانە نهێنیەکێ داعشی مەکریۆنە کە هیشتا شارەکەنە مەنێنێ و دەستگیرێ نەکریێنێ.جە لۆڤەر 26 هەزارێ لاپەڕێ پەخشانێ هەورامیێ (گۆرانیێ) ئێزیێۋە

جە مۆزەخانەو لۆڤەرو فەڕەنسای 26 هەزارێ لاپەڕێ پەخشانێ هەورامیێ (گۆرانیێ) ئێزیێۋە و کە مێژووەکەشان پەی زیاتەر جە 207 ساڵان مەگێڵۆنەۋە.

دڵشاد هیۋا ماموٙستا جە زانشتگاو سەلاحەدینی ئاشکراش کەردەن: "جە مۆزەخانەو لۆڤەرو فەڕەنسایەنە 12 دەفتەرێ دەستنۋیسێ ئێزیێنێۋە کە 26 هەزارێ لاپەڕێ پەخشانێ هەورامیێ (گۆرانیێ) جە وێ مەگێرانە و مێژووەکەشان پەی زیاتەر جە 207 ساڵان مەگێڵۆنەۋە. مامۆستا هیۋا ۋاتەنش: "دەستنۋیسە هەورامیەکێ ساڵەو 1806ی زاینی جە قاهیرە-و پایتەختو مسری نۋیسیێنێ و دماتەر جە ساڵەو 1812یەنە کونسوولو فەرانسەی ژان لوی ئاسوٙلان دو شیٛرویل-ی بەردێنێ پەی کتیٛبخانەو شاهنشایی فەڕەنسای جە پاریس".
نامبریا دەستنیشانش کەردەن: "نۋیسەرو پەخشانەکان دیار نییەن و بەڵام سەرجەمشان ڕازێ و حەکایەتێنێ و ڕەنگەن مسیارێ زاشتگەو ئەزهەری سودشان چنە ۋینێ-بانە".تەل رەفعەت و شەهبای تۆپۋارانێ کریێ

هێزە ئەرەگێرەکێ تورکیای تەل رەفعەت و شەهباشان تۆپۋارانێ کەردێۋە.

ئارۆ شەممە، جارێ تەر هێزە ئەرەگێرەکێ تورکیای تەل رەفعەت و دێهاتەکێ شەهبایشان تۆپۋارانێ کەردێۋە. تۆپۋارانەکە دلێ شارو تەل ڕەفعەتی و چەندین دێهاتێ شەهبایش کەردەن ئامانج. بەڵام تا ئیسە زیانەکێ تۆپۋارانەکەی نەزانیێنێ و جەی بارەۋە زانیاریێ و ئاماری ورد بەدەست نەۋزیان. تەلڕەفعەت و شەهبا ناوچێ ئازادکریێنۍ سەر بە کانتۆن شەهبایەنێ و کانتۆنەکەیچ سەر بە هەرێمو عەفرین-ی ئەرەگیریایەن.
تۆپۋارانکەردەی تل ڕەفعەتی و شەهبای هاموەختەن چەنی هەڕەشێ و گوڕەشەکێ ڕژێمە قڕکەر و فاشیزمەکەو ئاکەپە - مەهەپەی دژ بە ڕۆژاڤاو کوردستانی و هێرشە ئەرەگێەکێ ئا ڕژێمەیە جە پانیشت (باشور)و کوردستانی. ڕژێمەکەو تورکیای هەم جە وەرنیشت (ڕۆژاڤا) و هەم جە باشور هاموڵاتییە مەدەنییەکان و دەستکەوتەکێ ئا دووە بەشە جە کوردستانی مەکەرۆنە ئامانج و ئامانجی ستراتیژیش ئانەنە کە بە تەمامی هەر دووە بەشەکەی گێرۆرە و لکنۆشان بە تورکیایەرە.جە هەرێم ساڵێۋەتەرە جە وانای بەبێ هەورامی (گۆرانی) دەستش پنەکەرد

جە هەرێمو کوردستانی ساڵەو نۊو وانای بە سۆرانی، کرمانجی، کلدۆئاسوری، عەرەبی، ئەرمەنی، تورکمانی جە وانگە حکومیەکانە و جە 300 وانگۍ ئەهلیێنە بە تورکی و ئینگلێزی دەستش پنەکەرد و دەیان هەزارێ زارۆڵێ هەورامیێ و گۆرانێ جە وانای بە زۋانی ئەڎایی بێبەشێ کریێۋە.

ئارۆ شەممە، جە سەرتاسەرو هەرێمو کوردستانی ساڵەو نۊو وانای دەستش پنەکەرد. ئێساڵ 1 ملیۆن و 700 هەزارێ وانکارێ (مسیارێ) جە قۆناغەکانو بنەڕەتیی و ئامادەی-یەنە مەوانانێ. پەی ساڵەو نۊو وانای (2018/2019)ی زیاتر جە 120 هەزارێ وانکارێ پەی یەکەمینی جاری پەیوەستێ قۆناغو یەکەمو بنەڕەتیی مەبانێ. جە هەرێمو کوردستانیەنە وانای و پەروەردە جە سلێمانی، هەڵەبجە، هەولێر بە سۆرانین و جە دهۆک و بادینان بە بادینین و جە پاڵشانە بەزۋانەکێ چوون (عەرەبی، تورکمانی، ئەرمەنی و کلدۆئاسوری) جە وانگە حکومیەکانە پەروەردە بە زۋانی ئەڎایی هەن. هاموەخت 300 وانگۍ ئەهلیێ کە دەیان هەزار وانکارێشان هەنێ وانایشان بە تورکی و ئینگلیزی-یەن و هەر وانکارێ خەرجی سڵێۋ وەنەیش زیاتەر جە 10 هەزار دۆلارێن. بەڵام حکومەت و دەسەڵاتدارێ هەرێمی ئێسالیچ یەک کلاسشان بە زۋانی هەورامی (گۆرانی) بڕەۋا نەۋینان و دەیان هەزارێ زارۆڵێ هەورامیێ و گۆرانێ و ماچۆ زۋانێشان جە وانای بە زۋانی ئەڎایی بێبەشێ کەردێۋە.
جە دمای سەرهۆردای 1991ی و ئەرەمەرزنای حکومەت و پارلەمانی، هەورامیەکێ چەندین جارێ داۋاشان جە دەسەڵاتدارانو پانیشتو کوردستانی کەردەن تا زارۆڵە هەورامیەکێ بە زۋانی ئەڎایی بوانانە و حکومەت چەنی بودجە پەی وانای بە سۆرانی و بادینی و زۋانە بیانیەکان دابین مەکەرۆنە، بە هەمان شێۋە گرنگی بە پەروەردەی هەورامی بڎۆنە و بودجەشپەی دابین بکەرۆنە. بەڵام تا ئیستە دەسەڵاتدرێ هەرێمی نەک دۋاکاری هەورامیەکانشان پەسەند نەکەردەن، بەڵکو چەند جارێ ۋاتەنشان وانای بە هەورامی پەی ئاساییشی نەتەوەیی و زۋانی ستانداردی مەتەرسییەن! بەڵام وانای بە سۆرانی و بادینی بە مەتەرسی پەی زۋانی ستانداردی مەۋینانەن و پەروەردە و وانای بە زۋانە بیانیەکان بە تایبەتی تورکی بە مەتەرسی پەی ئاسایشی نەتەوەیی نمەزانانێ.
جە پانیشتو کوردستانی، سەدان هەزار هەورامیێ، شەبەکێ، زەنگەنێ، باجەلانێ، کاکەییێ و یارسانێ و ماچۆ زۋانێ هەنێ کە زۋانی ئەڎاییشان هەورامی و گۆرانەن و دەیان هەزارێ جە زارۆڵەکانشان جە وانای بە زۋانی ئەڎاییشان بێبەشێ کریێنێ و ئانێچە فۆتیای زۋان و فەرهەنگە دێرین و دەوڵەمەندەکەیشان خێراتەر مەکەرۆنە. هەورامیەکێ جە شارچەکێ تەۋێڵی، بیارێ، خورماڵ، شارەکێ هەڵەبجەی، سلێمانیێ و هەولێر نیشتەجانێ و شەبەکێ، زەنگەنێ، باجەلانێ، کاکەییێ و یارسانێ و ماچۆ زۋانەکێ جە موسڵ، دەشتەو نەینەۋای، کەرکوک و ناوچەکێ، خانەقین و ناوچەکێش نیشتەجانێ و سەرجەمشان نزیک بە یەک ملیۆن کەسێنێ. یاگێ ئاماژەیەنە جە باشورو کوردستانی و ئێراق یەکەمین وانگەی فەرمی جە جەساڵانو سەرەتاو 1900 کانە جە موسڵ بە زۋانی شەبەکی جەڵاو دەسەڵاتداری ئینگلیزی کریانەۋە.گەمارۆدای مەخمووری زریانی تەمەن 5 مانگانش کەرد قوربانی

نزیک بە 2 مانگۍ و نیمەن پارتی گەمارۆش ۋستەن سەرو وارگەو مەخمووری و ئەرەنیشتێ وارگەکەیش ڕووبەڕوو سەختی کەردێنێۋە و دەرنجامشەنە تا ئیسە چەنڎین زارۆڵێ گیانشان جەدەستدان کە دماییشان زریانی تەمەن 5 مانگانەن.

وارگەو شەهید ڕۆستەم جوودی مەخمووری کە زیاتەر جە 12 هەزارێ ئەرەنیشێ مەدەنیێش دلێنە مژیۋانە کە سەرجەمشان پەنابەرێ کوردێ سەرنیشتو کوردستانییەنێ، نزیک بە 2 مانگۍ و نیمەن دەسەڵاتدارێ پارتو دیمۆکراتو کوردستانی - (پەدەکە-PDK) گەمارۆش ۋستەن سەرش و ئەرەنیشتێ کامپەکەیش ڕووبەڕوو سەختی و دژۋاری کەردێنێۋە و جە ئاکامشەنە تا ئیسە چەنڎین زارۆڵێ گیانشان جەدەستدان کە دمایینشان زارۆڵێۋی تەمەن 5 مانگانەن.
جەی بارەۋە ڕاۋەبەری تەندروستی وارگەو مەخمووری ئاشکراش کەرد: "زریان بلووت تەمەن 5 مانگان نەوەشی دڵی و هەناسەیش بییەن و پنەۋاز بییەن تا پەی چارەسەری و چەمداری پزشکی ببریۆنە یۆ جە نەوەشخانەکانو هەولێری، بەڵام دەسەڵاتدارێ هەولێر ڕاگیریشان جەئانەیە کەردەن و درەنجام زریانی 5 مانگان گیانش جەدەستدان".
خانەۋادە و کەسوکارو زریانی ۋاتەنشان: "هیزی 4 شەممە، تەندروستی زریانی تێکشی و بەپەلە بەردمان پەی هەولێری، بەڵام جە 3 زاڵگێ پەدەکەیەنە ڕاگیریمان ۋنە کریا و دمای چەنڎین سەعاتێ جە ئاستەنگی ئینجا ڕاشان دا درەربازێ هەولێری بێمێنە بەڵام فرە درێ بێ و دەرەنجام زریانی کورڕمان بە شێۋازێۋی غەمگین و تراژیدی کۆتایی بە ژیۋایش ئوما".
گەمارۆکەو سەرو وارگەو مەخمووری دمای 17ی تەمموزو 2019ی دەستش پنەکەرد کە جە ریستورانتو هۆقەبازو شارو هەولێری بە شێۋازێۋی گوماناۋی (عوسمان کۆسە) گەورە سیخوڕ و ۋەرپرسیار جە دەستگاو هەواڵگری و سیخوڕی تورکیای (میت-MĬT)ی کوشیا. کاربەدەستێ هەولێری سەر بە پارتو دیمۆکراتو کوردستانی (پەدەکە) بە بەهانێ ئانەیە کە یۆ جە بەشدارەکانو کوشتەی عوسمان کۆسەی ئەرەنیشتەو کامپەکەیەن بە نایاسایی و دوور جە سەرجەم پیمانە ئانزانیێ و گەردوونییەکان گەمارۆش وست سەرو کامپەکەی. پی جۆرە هامۆشییە و سەردای پەی وارگەو مەخمووری و بە پێچەۋانەۋە پەی هەولێری قەدەغەن. تەنانەت کرێکارێ، وانکارێ، کاسبکارێ و نەوەشێ کامپەکەی پەیشان نییەن سەردای هەولێری بکەرانێ و ئانێچە ئەرەنیشتێ وارگەکەیش ڕووبەڕوو زەحمەتی و کێشێ و ئاستەنگیێ فرێ کەردێنێۋە. سەرەڕاو سەرجەم هەوڵێ و تەقەلاکانو ئەنجومەنو دیموکراتیی گەلی و دامودەزگاکێ تەرێ جە کامپەکەنە و ناڕەزایەتیەکێ جە بەر دلێ کوردستانیەنە، بەڵام تا ئیستە پەدەکە ئامادە نییەن کۆتایی بە گەمارۆ دۆرپێچداکەی باۋەرۆنە.قەندیلیەکێ: بەرەنگارێ تورکیای مەبێمێوە و نا پەی بییەی هێزو (پەدەکە) جە ناوچەکەمانە

ئەرەنیشتێ قەندیلی بە وێنیشاندای و ڕاپیمای دژ بە بەجا کەردەی هێزەکێ پەدەکەی جە وەرتێ ناڕەزایەتیشان نیشانە دا و وازیاریێنێ (پەدەکە) هێزەکانش بکێشۆنەوە و بە یەک دەنگ واتشان: بە یۆگێرتەیی بەرەنگارێ ئەرەگێرتەی تورکیای مەبێمێوە.

هێزەکێ (پەدەکە)ی پارتەکەو مەسعود بارزانی جە 15و نیسانیەوە جە زین-و وەرتێ سەر بە شارچەو ڕەواندوز-ی بەجا کریێنێ. هاموەخت جیا جە زینی پەدەکە هێزش پەی سەرجەم محوەرەکانو ڕەواندوز، هەڵگورد، سۆران، کاروخ-ی ڕەوانە کەردەن و بنکێ و بارەگایێ سەربازیێ تازێ دروستێ مەکەرۆنە و بنکە سەربازیە کۆنەکان نۆژەنێ مەکەرۆنەوە. بەی تەوەرە بە فیت و پیلانگێڵنای ڕژێمە ئەرەگێر و دژە کوردەکەو تورکیا ئامادەکاری پەی ئاژاولێ و هۆرگیرسانی ئێرو جەنگی کورد بەکوردی مەکەرۆنە. ئی کەردە سەربازی و جەۆگەرانەو پەدەکە-ی ناڕەزایەتی سەرجەم چینەکێ گلێرگەو کوردەواریش ونەکەفتەنەوە و گرد لایێ وازیاریێنێ پەدەکە واز جە هۆرگیرسنای ئێرو جەنگی باوەرۆنە و جە ئانەیە زیاتەر نەگنۆنە خزمەتو پیلانەکانو تورکیای ئەرەگێری.
جە چوارچێوەو ناڕەزایەتیەکانە ئارۆ دوە شەممە، ئەرەنیشتێ دەگایەکێ بنارو قەندیلی بە وێنیشاندای و ڕاپیمای ناڕەزایەتیشان دژ بە بەجا کەردەی هێزەکێ پەدەکەی جە وەرتێ ئەنجام دا. وێنیشاندای و ڕاپیمایەکە جە دەگاو برۆکسکان-ی دەستش پنەکەرد و تا دەگاو ماردۆ-ی درێژەش کێشا. ئەرەنیشتێ قەندیلی وازیاریێنێ هەرچی زووەن (پەدەکە) هێزەکانش جە وەرتێ بکێشۆنەوە و بە یەک دەنگ واتشان: "بە یۆگێرتەیی بەرەنگارێ ئەرەگێرتەی تورکیای و شەڕەنگێزی (پەدەکە)ی مەبێمێوە. قەندیلیەکێ (پەدەکە)شان بە تونڎی وشیار کەردەوە، تا دەست جە خیانەتی و هۆرگیرسنای ئێرو جەنگی هۆربگێرۆنە و وازیارێ بێنێ، تا بەزوویی سپا ئەرەگێرەکەو تورکیا جە پانیشت (باشور)و کوردستانی هێزەکانش بکێشۆنەوە.
جە وێنیشاندای و ڕاپیمایەکە جەماوەری ناڕازی چەنڎین دروشمێشان دژ بە تورکیای ئەرەگێری، خیانەتی و جەنگی واتێوە و پەشتیوانیشان جە یۆگێرتەیی و یەکێتی نەتەوەیی کەردەوە.جە عەفرین 11 چەتێ کوشیێ

ژوورو چالاکیی توڕەیی زەیتونی ئاشکراش کەرد: جە عەفرین 4 چەتێ کوشیێنێ و ۋەڵتەریچ هێزەکێ ڕزگاری عەفرین کوشیای 7 چەتێ تورکیایش ۋەڵاۋ کەردەبێۋە.

جە عەفرین چالاکییەکێ ژوورو چالاکیی توڕەیی زەیتونی و هێزەکێ ڕزگاری عەفرینی دژ بە سپا و تاقمە چەتەکێ تورکیای درێژەشان هەن و ڕۆژانە گورزی قورسشان ۋنە مڎریۆنە. جە ۋەرانۋەرەنە ڕژێمە ئەرەگێریەرەکەو تورکیاو تاقمە چەتەکێش تۆڵە جە خەڵکی مەدەنی و سروشت و ژیۋگەو عەفرینی مەکەرانێۋە.
پەیوەست بە بابەتەکەی، ژوورو چالاکیی توڕەیی زەیتونی ۋەڵاوکریای لەشکری دان و ئاشکراش کەردەن: "ۋێرگاو 1 شەممەی 7و نیسانی، دلێ عەفرین-یەنە شەڕڤانەکێشان چالاکیشان ئەنجام دان و جە ئاکامشەنە 4 چەتێ کوشیێنێ و 5 چەتێ تەرێ بریندارێ بیێنێ و زیانی ماددی فرە جە ڕژێمە ئەرگێرتەکەو تورکیای دریان".
وەڵتەر جە 5و نیسان-یەنە، هێزەکێ ڕزگاری عەفرینی بە ۋەڵاۋکریای لەشکری ئاشکراش کەردەبێ: جە میانو دەگاکانو کیمارێ و بەرادێ-ی کە سەر بە ناوچەو شێرئاۋا-یەنێ، شەڕڤانەکێشان بە چالاکی فرقەو حەمزەیشان کەردەن ئامانج و جە ئاکامشەنە 1 ماشینی سەربازی دلێنەبریان و 4چەتێ کوشیێنێ و 3 تەرێ بریندارێ بینێ. هاموەخت جە دەگاو بەرادێی دیسان چەتەکێ فرقەو حەمزەی کریێنێ ئامانج و جە ئاکامەنە 2 چەتێ کوشیێنێ و 3 تەرێ بریندارێ بینێ. دیسان هامکات جە تل مالد کە سەر بە شارچەو مارع-یەن، شەڕڤانێ بە چەکی نیشانەگێر چالاکیشان ئەنجام دان و دەرەنجامشەنە چەتێۋ کوشیان.
ژوورو چالاکیی توڕەیی زەیتونی و هێزەکێ ڕزگاری عەفرینی بەڵێنشان دان؛ دژ ڕژێمە ئەرەگێریەرەکەو تورکیا و تاقمە چەتە بەکرێگیریاکانش بە گرد شێۋازێ چالاکییەکێشان بەردەۋامێ ببانە و بەرفراۋانتەرێ بکریانە. هەرپاسە سەرجەم ئا کەس و لایەنێ کە چەم ساخێ و هامکارێ ڕژێم و تورکیای و تاقمە چەتەکان بیێنێ و تاۋانێشان جە عەفرین ئەنجامێ دێنێ سزای قورس بڎانە.پلاتفۆرموو هۆرام-ی: ئۆجالان و پژاک کۆڵەکێ ئاخێزوو وەرکەوتوو کوردستانینێ

پلاتفۆرموو هۆرام-ی 71مین ساڵیادو جەڎابیەی ڕابەر (ئاپۆ)ی و 16مین ساڵیادو ئەرەمەرزنای (پژاک)ی پیرۆز مەکەرۆنە و فەلسەفەو ئۆجالان و کۆشای پژاک-ی کۆڵەکێ ئاخێزوو وەرکەوتوو کوردستانی نامێ مەبەرۆنە.

پلاتفۆرموو هۆرام-ی جە 71مین ساڵیادو جەڎابیەی ڕابەر (ئاپۆ)ی و 16مین ساڵیادو ئەرەمەرزنای (پژاک)یەنە بە ئەرەیاونایوی نویسیا هەر دوە ساڵیادەکەی جە کوردی و ئازادوازێ جیهانی پیرۆز مەکەرۆنە و هاوەخت فەلسەفەو ڕێبەرو گەلو کوردی ئۆجالان و کۆشای پارتو ژیانو ئازادو کوردستانی (پژاک)ی بە کۆڵەکێ ئاخێزوو وەرکەوتوو کوردستانی نامێ مەبەرۆنە کە دەرەنجامەکەش بە ئەرەمەرزنایرەو سیستموو کۆنفدرالیسموو دیموکراتیکین جە خاوەرمیانەی دایش مەیۆنە.
تەمامی ئەرەیاونایەکە پلاتفۆرموو هۆرام-ی:
16 نەورۆزی وەرانوەر بە 4 ئاپریڵی سەرەراو ئانەی کە ڕۆ جەئەڎابییەی بنیادنەرو فەلسەفەو ژیوای ئازاد و دیموکراتیکی ڕابەر (ئاپۆ)ین و هامکات ساڵڕۆ ئەرەمەرزنایرەو پارتوو ژیواو ئازادو کوردستانی (پژاک)ین . پی بۆنەوە ساڵڕۆ ئەرەمەرزنایرەو پژاکی بە خانەوادەو گیان سەردەسا ، ڕابەر ئاپۆی ، زینانیا سیاسی و گریڵاکا ئازادی کوردستانی پیرۆز بایی کەرمێ . ئارۆ جە سێبەرەو مدرامان و کۆشیاو ڕابەر ئاۆپۆی تەماموو چینە جیاوازەکا کۆمەڵگای جە هەر چوار بەشوو کوردستانی و بەروو وەڵاتی جە سەنگەرێوەنە دژ بە داگیرکەرا تا یاوای بە کۆمەڵگایە ئازاد و ژیوایە ئاشتیانە کۆشیای کۆشیا. هەر پاسە پژاک جە ڕوێ پسۆ ئارۆینە جە دماو ساڵانێ بێ دەنگی جە وەرکەوتوو کوردستانی و ئێران بە گردی بە باوری بە فەلسەفەو ڕابەر ئاپۆی ، بێ دەنگی و کەڵتوورو تەسلیم بییەیش پێ هەمیشەی جە وەرانوەروو رژیموو کۆماروو قەنارەو ئێرانی ماڕا .
پلاتفۆرموو هۆرام-ی باوەرش ئانەن کە کۆشای کە بە شکۆداری پژاکی و فەلسەفەو ڕابەر ئاپۆی جە وەرکەوتوو کوردستانی و ئێرانی ملۆ راوە ، بە ئەرەمەرزنایرەو سیستموو کۆنفدرالیسموو دیموکراتیکی جە خاوەرمیانەنە دمائیش مێ . چوون بە پاو ئا تێکۆشان و مۆبارزەیە کە ئارۆ جە ئێرانەنە پژاک پێ یاوای بە ئازادی ، ئاشتی ، پێوەرە ژیواو گەلا ، گەلمیری و دیموکراسی و مافوو ژەنا دەسش پەنە کەردەن ، ئنجامێ جگە جە سەرکەوتەی یەکجاری چەمەروانی نمەکریۆ. تێکۆشانێ کە بە جیاوازتەر جە بزووتنەوەکا وەلێ وێش بە تەکید سەروو ژیوای ئازاد ، کۆمەڵگایە دیموکراتیک و ئێکۆڵۆژیک بە شکۆداری ژەنا و جوانا بنەرەتوو ئاخێزێ تازەش جە وەرکەوتوو کوردستانی بنەرەت نیا . سەرەراو گردوو کەموو کوریەکا جە ساڵرۆ ئەرەمرزنایشەرە تا ئارۆ ، پژاک تاوانش کە هەنگامێ بنەرەتییە پێ چارەسەری گرفتەکا گەلەکیما و گەلا ئێرانی هورگێرۆ . بە جۆرێ کە بە مدرامانوو گریڵای جە وارانوەروو هێزەکا رژیمی زهنییەت و تەسلیم بییەی و تەرسێش جە دلێ کۆمەڵگای بە تایبەت جوانا پووچ کەرۆوە . بە ئاشکرا تاومێ واچمێ پژاک بێ کە جارێتەر رۆڵش دا بە ژەنا و جوانا ، پژاک بێ کە ئیرادەو باوریش گیڵناوە پی دلێ کۆمەڵگای ، پژاک بێ کە فەرهەنگ و تەسلیم بییەیش بن بڕ کەرد . پژاک بێ کە بە نەخشە ڕاو وێش نە تەنیا بی بە ئاڵترناتیڤ بە گەلەکەیما جە وەرکەوتوو کوردستانی ، بی بە هیوا بە گەلا تەروو ئێرانی و گردوو چینە جیاوازەکا کۆمەڵگای .
پسۆ پلاتفۆرموو هۆرام-ی بییەو و رێکوستەو وێما جە سێبەرەو فەلسەفەو ڕابەر ئاپۆی و تێکۆشانوو پژاکی وینمێ ، کە بە تێکۆشانشا هووشیاریشدا گردوو رەنگە جیاوازەکا وەرکەوتوو کوردستانی کە بە شناسنامەو وێشا ، بە بنەما گێرتەی تێوری نەتەوەی دیموکراتیک وێشا ریکوزا . سەروو ئا ئەساسەیە جارێ تەر شانزەهەمین ساڵرۆ ئەرەمەرزنایرەو پارت و ژیواو ئازادو کوردستانی – پژاک جە ڕابەر ئاپۆ ، خانەوادەو شەهیدا ، زینانیە سیاسیەکا ، فیداکاری گریڵاکا ڕاو ئازادی و گەلەکەیما بە گردی پیرۆز بایی کەرمێ . هەر پاسە جە جوانا و گەلەکەیما داوا کەرمێ پە یاوای بە ئازادی یەکجاری جە هەر یاگەنە کە هەنێ و تاوا بە پاو دەرفەتەکا ژیوایشا بە بنەما گێرتەو فەلسەفەو ڕابەر ئاپۆی پێ ئازادی کوردستانی و ئێرانی وێشا بە ئەرکدار بزانا.جە شەرا و شێراوا 9 چەتێ کوشیێ

جە ناوچەکێ شەرا و شێراوای شەڕڤانێ چالاکیێشان ئەنجامێ دێنێۋە و جە ئاکامشانە 9 چەتێ کوشیێ و بڕێ چەک و تەقەمەنی دەستگیریان سەرشەرە.

هێزەکێ ڕزگاری عەفرینی (HRE)، بە ۋەڵاکریای لەشکری ئاشکراش کەرد: "جە 2019/05/19ی، جە دەگاو مەشەلێی سەر بە ناوچەو شەرای، شەڕڤانەکێشان دژ بە تاقمە چەتەکێ جەبهەت ئەلشامیەی چالاکیشان ئەنجام دان و جە ئاکامشەنە 8 چەتێ کوشیێنێ و 3 تەرێ بریندارێ بیێنێ. هاموەخت شەڕڤانێ دەستشان گێرتەن؟سەرو (2 کڵاشینکۆفێ، 1 بی کەی سی، 1دووربینی شەۋانە، 2 هێلەکێ گولەنەبڕێ و 6 مەخزەنێ فیشەکێ)".
هێزەکێ ڕزگاری عەفرینی (HRE) دەستنیشانش کەردەن: "جەلایێ تەرەۋە جە 2019/05/20ی، جە دەگاو باسووت-ی سەر بە ناوچەو شێراوای شەڕڤانەکێشان تاقمە چەتەکێ ئەحرار ئەلشامییە-یشان کەردێنێ ئامانجو چالاکی و جە ئاکامشەنە 1 چەتە کوشیان و 2 چەتێ ترێ بریندارێ بیێنێ".مەلا تەها: ئەردۆغان و پەشتیۋانەکێش نەفرەت-کریێنێ و جاشان دۆزەخەن

مەلا تەها گەرمیانی دژ بە تاۋانەکێ و ئەرەگێرتەیی تورکیای بەدەنگ ئومان و ۋاتەنش: "ئەردۆغان و پەشتیۋانەکێش بە پاو دەقەکێ قورئانی نەفرەت-کریێنێ و جاشان دۆزەخەن".

مەلا تەها گەرمیانی ئیمام و خەتیب جە مزگی شارچەو ڕزگاری سەر بە ئیدارەو گەرمیانی جە کوردستانی وارین دژ بە تاۋانەکێ ئەردۆغانی و ئەرەگێرتەیی تورکیای بەدەنگ ئومان و هەڵۋێستش نیشانە دان. گەرمیانی جەی بارەۋە پەی ڕۆژنیوزی قسێش کەردێنێ و ۋاتەنش: "جە سەرۋەختێۋەنە کە ڕژێمە ئەرەگێرەکەو تورکیای خاکمان مەگێرۆرە و خەڵکە بێتاۋانەکەێمان مەکشۆنە و کۆمەڵکوشش مەکەرۆنە، پنەۋازەن گەلەکەمان دژش بەدەنگ بەیۆنە و گەل و نیشتمانمان چنەش پارێزنمێنە. ئێمە چوون موسڵمان ئەرکمانە جە هەر کۆ و لایێ دونیای ئانزانێ بە ناهەق بکوشێنە جە دڵەۋە پنەمان ناوەش بۆنە. ئەی پەی سەڎان ئانزانێ کە جە کوردستان بە بێتاۋان کوشیانە مشیۆم چی بێدەنگێ و بێهەڵۋێستێ بێمێنە؟".
مەلا تەها گەرمیانی بانگەۋازیش جە سەرجەم کوردی و ئازادیۋازان کەردەن: "مشیۆم هیچ کەس و لایێ پەشتیۋانی و هامکاری ئەردۆغانی و ئەرەگێرتەیی تورکیای نەکەرۆنە، چونکە ئەردۆغان و ڕژێمەکەش تاۋانێ ئەنجامێ مڎانە، هەر کەس و لایێ پەشتیۋانی و هامکاریش بکەرانە هامبەشێ تاۋانەکانشەنێ و نامێش جە لاپەلێ سیاۋێ تاریخیەنە تۆمار مەکریۆنە و جە دونیا و پەسەڵان (قیامەت)ەە شەرمەزار مەبۆنە. پنەۋازەن تا خەڵکی بە گردیی، لامێ (گەنجێ) و ڕۆشنۋیرێ بە تایبەتی دژ بە تورکیای و ئەرەگێرتەیی و کوشتەی ژەن و زارۆڵەی بێگوناحی بمدرانێۋە".
مەلا تەها گەرمیانی جە کۆتاییەنە ۋاتەنیچش: "ئەردۆغان و پەشتیۋانێ و هامکارەکێش بە پاو دەقەکێ قورئانی پیرۆزی نەفرەت-کریێنێ و جاشان دۆزەخەن و نەفرەت و نەفرینی خوڎای سەرشارە بۋارۆنە".(زەینەب جەلالیان)ە کێنە و سەرگوزەشتش چێشەن و هۆکار چێشەن ئازادە نمەکریۆنە

(زەینەب جەلالیان)ە کێنە و پەی چێشی 13 ساڵێن زیندانیەنە و سەرگوزەشتش چێشەن و چی تا بە ئارۆ و بە تایبەتی جە سەردەمو (کۆرۆنا ڤایرۆس) یەنە ئازادە نەکریێنە؟

(زەینەب جەلالیان)ە ساڵەو (1361)ی وەرەتاوی جە دەگاو دەمقشلاق-و شارو ماکۆ-ی سەر بە وەرهۆرز (ڕۆژهەڵات)و کوردستانی جەئەڎێ بیێنە و هەر جە ئا شارەنە ژیوایش بەسەر بەردەن و قۆناخەکێ وانای سەرەتایی تا ئامادەییش تەمامێنێ. جە نەوجەوانییەنە تێکەڵە بە کۆشاییشی ئازادی بیێنە و دلێ ژەنا و کۆمەڵگەیەنە کارا ئا کۆشاییشە ئەنجام دان و فرە جارێ کێشێ و گرفتەکێ ژەنا و گلێرگەیش چاەسەرێ کەردێنێ. بە نونگەو بەشداری جە کۆشای ئازادی چەنڎین جارێ هەڕەشێش ونەکریێنێ تا ڕاشەوە ناچارە بکریۆنە دەست جە کۆشای باوەرۆنە. بەڵام هەڕەشەکێ نەک (زەینەب)ەشان جە کۆشای پەیشمانە نەکەردەوە، بەڵکو سورتەرەشان کەردە جە بەردەوامی دای بە خەباتی. دەرنجام جە (20/ سیاوکامی/1386)ی وەرەتاوی، جە بازگەو قازانچی نزیک شارو کرماشان-ی دەستگیرە کریا و ڕەوانێ سیاوچاڵەکانو کۆمارو ئیسلامی کریا. تا ئا ڕۆچە کە دادگایی کریا جە سیاو چاڵەکانە دژوارتەرین ئەشەکەنجەی جەستیی و دەرونی کریا تا دزان بنیۆن کەردار و تاوانێویەرە کە نەکەردەبێش. بەڵام سەرەڕاو ئەشکەنجەی و هەڕەشەکان، قارەمانانە وەرگەش گێرت و نەلا چێرو تاوانێوی کە ئەنجامش نەڎابێ. دەرەنجام جە (کەڵهەرزو/1388) وەرەتاوی، دادگاییوی نماییشی دژش پێکئاوما و بە تۆمەتو دژبەری خوڎای و ڕژێمی ئیسلامی و ئەندامیەتی پەژاک-ی، سزاو جەداردایش پەی بڕیاوە. بەڵام دماتەر چێرو فشاری کوردستانی و ئێرانی و جیهانی و چالاکیێ و کەمپینەکانە سزاکێش پەی هەتاهەتایی فاڕیا.
جە 13 ساڵێ ویەردێنە و جە زیندانە زەینەبە سەختتەرین بارودۆخش بەسەر بەردەن و بەهۆکارو فاشاری ڕۆحی و جەستەیی دووچارەو چەنڎین جۆرێ نەوەشیان بیێنە و تەنانەت چەمێ و گورچیلەکێش زیانی فرەشان پنە یاوان، بەڵام کاربەدەستێ زیندانی ڕاشان نەڎێنە جە نەوشخانەنە چارەسەر بکریۆنە و مۆڵەتش بدریۆنە پەنە تا سەردای یانەیشان و کەسوکاریش بکەرۆنە، کە ئانەیچە نەک پێچەوانە و دژبەرو پیمانەکانو مافەکانو مرۆڤی بییەن، تەنانەت پاشێلکەردەی یاساکێ کۆماری ئیسلامیچ بییەن. دژ بە ناهەق سزادای جەلالیانێ و پەی ئازادکەردەیش جە کوردستان، ئێران و جیهانەنە دەیان کەمپینێ و چالاکیێ جۆراوجۆرێ ئەنجامێ دریێنێ. بەڵام دەسەڵاتدارێ ئێرانی نەک سەرجەم کەمپینێ و چالاکیێشان نادیدە گێرتێنێ و ئامادێ نەبیێنێ نامبریێ ئازادە بکەرانێ، بەڵکو فشارەکێشان پەی سەرو جەلالیانێ زیاتەرێ کەردێنێ. ئارۆچ کە پەتا و نەوەشی کۆرۆنا ڤایرۆس ئێران و جیهانەنە وەڵاو بییەنەوە و تەشەنەش کەردەن و زۆرش پەی مرۆڤایەتی ئاوردەن و فرەتەرین دەوڵەتێ جیهانی بەهۆکارو پەتا و نەوەشەکەی زیندانیەکانشان ئازادێ مەکەرانێ، بەڵام کۆماری ئیسلامی ئامادە نییەن زەینەب جەلالیانێ و زیندانیە سیاسیەکێ تەرێ ئازادێ بکەرۆنە.
جە 28و ئی مانگێنە، پارێزەرێ و بنەماڵەو زەینەب جەلالیانێ ئاشکراشان کەردەبێ: "سەرەڕاو خراپی تەندروستی زەینەبێ، هێزە ئەمنیەکێ ئێرانی بە شێوازێوی کوتوبڕ شیێنێ زیندانو شارو خۆی و نامبریێشان چەنی وێشان بەردێنە و بە چەمێ بەسیێ و دەستێ کەلەپچە کریێ شار بە شار مەگێڵنانێش. سەرەتا بریێنە زیندانو ئورمیەی، دماتەر بریێنە زیندانەکێ کرماشانی و تارانی و دما جار ڕەوانەو زیندانو قەرچەک-و شارو وەرامین-ی جە نزیکو شارو تارانی کریێنە و وزیێنە بەشو کەرەنتینەی.
جە ئا بارەوە، عەلی جەلالیان تاتەو زەینەب جەلالیانێ ناڕەزایەتیش نیشانەدان و واتەنش: "کناچەکێم جەوەختێوەنە دلێ ماشینو هێزە ئەمنیەکانە بیێنە تەلەفۆنش پەی کەردانی و پنەش واتانی؛ چەنڎین ڕوێن بە چەمێ بەسیێ و دەستێ کەلەپچە کریێ، شار بە شار مەبەرانێم و بەردێناشان زیندانەکێ ئورمیەی وکرماشانی، بەڵام هۆرشان نەگێرتانی و ئیسە مەبەرانێم پەی تارانی. دمای ئانەیە پەیوەندیە تەلەفۆنیەکەش پڕچیا و جە ئاوەخەتەوە ئاگادارێش نیەنمێ و نمەزانمێ چێشش سەر ئومان و چارەنویسش نادیارەن".
عەلی جەلالیان نیگەرانی وێش و خانەوادەکەیش جە بارودۆخو کناچەکێش نیشانەدان و واتەنش: "نمەزانمێ بە چ هۆکارێوە کناچەکێمان جە زیندانو خۆی بەروزیێنە و ئامانج جە ئەوەفاڕایش چێشەن؟ ئاڎە ئەشیەی ئیسە ئازادە بکریۆنە و نەک بریۆنە پەی زیندانی تەری. هەر چوومنە بۆنە ژیوای کناچەکێم ئینا خەتەرەنە و سیناریۆی مەتەرسیدار و چارەنویسی نادیار چەمەڕاش مەکەرۆنە. پەوکەی پنەواری هەن گرد کەس و لایێوە هەوڵ و تەقەلا بڎانێ تا کناچەکێمان کە بێتاوانەنە و تەندروستیش خراپەن و 13 ساڵێن بە ناهەق زیندانیەنە، ئازادە بکریۆنە و جە نەهامەتی و سەختی زیندانی ڕزگارە بکریۆنە. چونکە ئاڎە تەندروستیش تەما نییەن و پنەوازی خێراش بە چارەسەری هەن و جە گردی گرنگتەر بێتاوانەنە و تۆمەتەکێ سەریش ناڕاستێنێ و ناهەقێنێ".هێزەکێ ڕزگاری عەفرینی: جە شێراوا 6 چەتێ تورکیای کوشیێ

شێراوا سەر بە عەفرینی هێزەکێ ڕزگاریی عەفرینی دژ بە چەتە ئەرەگێرەکێ تورکیا چالاکیێشان ئەنجامێ دێنێۋە و جە ئاکامشانە 6 چەتێ تورکیای کوشێنۍ.

هێزەکێ ڕزگاریی عەفرینی (HRE) جە ۋەڵاکریێۋی لەشکریەنە ئاشکراش کەرد: "جە شێراوا سەر بە عەفرینی جە بەردەۋامی ڕووبەرڕووبییەی ئەرەگێرتەیی ڕژێمەکەو تورکیای، شەڕڤانەکێمان چالاکیێشان ئەنجامێ دێنێۋە و جە ئاکامشانە گورزی قورسی گیانی و ماددی جە چەتە ئەرەگێرەکێ دوژمنی دریان".
جەی بارەۋە جە ۋەڵاکریاکەنە ئەی زانیاریێ دریێنۍ:
"جە 23ی تەمووزی، جە دەگاو فافرتین-ی سەر بە ناوچەی شێراوای هێزاکێمان هێرشان کەردەن سەر و بنکێ و بارەگایەکێ چەتەکێ سەر بە فەیلەق ئەلشامی بەکرێگیریای. جە هێرشەکەنە لانی کەم 3 چەتێ کوشیێنۍ و 2 چەتێ بریندارۍ بیێنۍ و هاموخت زیانی ماددی فرە جە بنکێ و بارەگایەکێ دوژمنی دریان. هاموەخت ژمارێۋ چەتێ تەرێ هەمان فەیلەقی کە گەرەکشان بێ بە فریاو چەتەکانو فەیلەق ئەلشامی بەیانێ جەلاو شەڕڤانەکانمانەۋە بەقورسی دریانشان ۋنە و جە ئاکامشەنە لانی 3 چەتێ تەرێ کوشیێنێ کە یۆشان سەرچەتە فەیلەکەکەین بەنامێ (یاسین ئیبڕاهیم مەنسوور )ی و 1 چەتەی تەر بریندار بییەن و 1 ماشینی سەربازی بە تەمامی دلێنەبریان".جە ژیوار سەبارەت بە ڕەگەزشناسی ژەنێ و پیای گلێربییەی ساز کریا

جە دەگاو ژیواری سەر بە هەورامانی (ڕێکوزیاو مەدەنی کۆگاو ژیوای) سەرو ڕەگەزشناسی ژەنێ و پیای گڵێرەبییەیش ساز کەرد و ژمارێوی فرەی جە ژیواریەکان بەشدارێش بیێ.

جە دەگاو ژیواری سەر بە شارستانو سەڵواوا-و هەورامانی، (ڕێکوزیاو مەدەنی کۆگاو ژیوای) جە بەردەوامی کار و چالاکی و کۆشای مەدەنی و زانستیانە و هۆشیارکەردەی گردینینە گڵێرەبییەش ڕێکوست. جە گلێرەبیەکەنە کە ژمارێوی فرەی جە ژیواریەکان بەشدارێش بیێ، بەشێوازێوی زانستیانە سەرو ڕەگەزشناسی ئینسانەکان قسێ و باسێ کریێ.
ڕێکۋزێ گلێرەبییەکەی ئامانج جە رێکوستەو چالاکییەکەیشان، جە چوارچێوەو گرنگیدای بە زانست و تراس جندری یان ئەشناسای جستە و رۆح ئینسانەکان بەنامێ کەرد کە جەستە و رۆحشان جیاوازیێشان هەن. ئاماژەشان بەئانەیەدا کە بە هۆکارو ئاگا نەبیەو کۆمەڵگەی جە تایبەتمەندیەکانو ئینسانەکان، گۆشەگیری فرەو کەسانیش ونە مەگنۆوە و دەرەنجام ئا کەسێ جە گلێرگەی بڕیارە و تێکەڵاوێ خەڵکی نمەبانێ. هەر پۆکەی کۆگاو ژیوای پێسەو هەنگامێ تایبەتە پەی باسکەردەو بابەتەکەی کۆڕێ و سیمینارێ و کۆبیێ سازێ مەکەرۆنە و جە میانشانە کەسانێ شارەزێ و پسپۆڕێ بوارەکەی ئامادێ مەبانە و بەشێوازی زاستیانە باس جە بابەتەکەی مەکەرانێ.
گلێربییەکەو ژیواری بە پرسیارێ و وەڵامێ و گفتوگۆو ئامادەبییەکان دماییش ئوما.جە سلێمانییە ئاساییش ڕاش نەڎا یادو شەهید وەدات-ی بلۆڕاۋە

بڕیار بێ ئارۆ جە سلێمانییە یەرەمین ساڵیادو تیرۆرکەردەی وەدات دهۆکی پەیامکیانەرو ئاژانسو ڕۆژنیوزی بکریۆۋە، بەڵام بە هۆکارێۋی نادیار ئاشاییش ڕاگیریش کەرد جە یادەکەی.

پاسە بڕیار بێ ئارۆ یەرەمین ساڵیادو تیرۆرکەردەی وەدات دهۆکی پەیامنێرو ئاژانسو ڕۆژنیوزی جە سلێمانی کریۆوە، بەڵام دماو گرد ئامادەکاریێوە ئاسایشو شارەکەی ئاگادارو ڕاوەبەراو یادەکەیشا کەردەۋە کە بەهیچ جۆرێ ڕا نمەڎنێ یادەکە جە هێچ هۆڵێ سلێمانیێنە بکریۆوە. ستافو ڕاوەبەردەو ئاژانسو ڕۆژنیوزی پەی یەرەمین ساڵیادو شەهید وەدات دهۆکی بەرنامەشان نیابێرە کە ئارۆ سەعات 16:00و وێرەگای جە نزیک فامیلی مۆڵی مەڕاسیمێوە پەی یادو تیرۆر کەردەیش بەرۆ ڕاوە و چەند خەڵاتێوەیج دابەش بکەرۆنە سەرو چەند ڕۆچنامەوانێ ئازادیەرە، پەی یادەکەیچ مێمانداری جە ژمارێۋی فرێ کەسایەتیێ و ڕۆچنامەوانێ جە گردو شارەکانو پانیشتو کوردستانی کریابێ و چەندین مێمانێ بەرو شارو سلێمانیچ ئارۆ وێشان یاونابێ شارەکە پەی بەشداری کەردەیشان جە یادەکەیەنە. هەرپاسە کەسوکارو شەهید وەداتی و ئەڎای تەمەن 70 ساڵان جە دهۆک-ەۋە ئامێبێنۍ پەی سلێمانیێ تا بەشدری جە یادو کوڕەکەیشانە بکەرانێ.
بەڵام دماجار ئاساییشو سلێمانیێ، ئاگادارو ڕاوەبەراو یادەکەیش کەردەۋە کە نمازانە جە هیچ هۆڵێوە شارو سلێمانیێنە یادەکەی بکەراۋە، هەر چەندنە ڕاوەبەراو یادەکەی هەوڵ مڎا بە تەلەفون وەرپەرسەکانو ئاسایشو سلێمانیێ قەناعەت پەنە بکەرانێ تا یادەکەی جە یاگێ و کات وسات و وێشەنە بریۆنەڕاۋە، بەڵام قەبوڵش نمەکەرانێ.
دەرەنجام ڕۆژنیوز کە ڕاوەبەرو یادەکەی بێ داواو وەنە ویەردەی جە مێمانەکان کەرد و ئاشکراشکەرد بەهۆو ڕڵگیرێ ئاساییشی نمەتاوانە جە کات و سات و یاگێ وێشەنە یادەکەی بکەراۋە. ئینە جە کاتێوەن کە هەفتەی ویەردەی ئاسایشو سلێمانیێ ڕاش نەڎا کە مەڕاسیمو چلێ شەهید دیار غەریب ئەندامو کۆنسەو گردیی سەرۆکایەتی کەجەکەی جە یۆ جە هۆڵەکانو سلێمانیێنە بکریۆوە و بە ناچاری جە وەردەمو یانەکەیشانە مەڕاسیمەکە لواڕاوە.
وەدات دهۆکی پەیامنێرو ئاژانسو ڕۆژنیوزی 13و ئاب-و 2016ی، جە گەڕەکەو ماڵتاو شارو دهۆک-ی، چێرو دەسەڵاتو پارتو دیمکراتو کوردستان-یەنە بە ڕۆچی نیمەڕۆ ئەڕفانیابێ و دماتەر دڕندانە و زاڵمانە شەهید کریابێ. تا ئیسەیچ کە 3 ساڵێ سەرو شەهیدبییەکەیشەرە دەرباز بییەن، هیشتای بکەێ تیرۆر و شەهیدکەردەکەیش ئاشکرا نەکریێنێ و سزا نەدریێنێ.حکومەت 117 ملیار دینارێ نەوەشی شێرپەنجەیش خەرج کەردەن

پارلەمانتار دکتۆر کازم فاروق ئاشکراش کەرد: حکومەت 117 ملیار دینارێش جە سندوقو نەوەشی شێرپەنجەی بەرئاۋردەن و خەرج کەردەن و ئانێچە نەوەشێ و نەوەشخانەکێش گرفتارێ کەردێنۍ.

ئارۆ دووە شەممە، جە تەلارەو پارلەمانی جە هەولێر، پارلەمانتار دکتۆر کازم فاروق سەرۆک فراکسیۆنو نەوەی نوێ-ی جە کۆنگرێۊی ڕۆچنامەڤانییەنە ئاشکراش کەرد: "جە ماۋەی ۋیەردەنە، دەسەڵاتدارێ حکومەتو هەرێمو کوردستانی بە بەهانێ قەیرانی دارایی، پوڵی نەقدشان جە ژمارێۋ جە سندۆقەکانە بەرئاۋردەن و جەرج کەردەن و تائیسە نەگێڵنانشانەۋە پەی سندوقەکان".
نامبریا جەی بارەۋە زانیاری زیاتەرێش دێنێ و ۋاتەنش: "تا 31-12-2018ی، 111 ملیارێ و 657 ملیۆنێ و 336 هەزار دینارێ و 5 ملیۆنێ و 133 هەزارێ و 189 دۆلارێ کە سەرجەمش بە دینار مەکرۆنە 117 ملیارێ جە سندوقو کۆمەک بە نەوەشی شێرپەنجەی بەرئاۋریان و خەرج کریان. ئانێچە نەوەشەکێ شێرپەنجەی و نەوەشخانەکێ تابیبەت بە نەوەشیەکەیش تەمام گرفتارێ کەردێنۍ و جە نەوەشخانەکانە نزیک بە 20 جۆرێ دەرمانێ نەمەنێنێ کە پەی چارەسەری شێرپەنجەی فرە گرنگێنۍ. ۋەرو ئانیە جەئیسەنە مشیۆم نەوەشەکێ وێشان دەرمانەکان بسانانە کە ئانێچە فرە زەحمەتەن، چونکە دەرمانەکۍ فرە گرانبەهێنێ و نەوەشەکێ توانایی ئەسایشان نییەن".جە هەورامانی تەخت بەنیای 5 هەزار نەمامێ یادو هەڵەبجەی کریاۋە

جە هەورامانی تەخت بە نزیک بییەی جە ساڵیادو کیمیاۋران-و هەڵەبجەی، بەنیای 5 هەزار نەمامێ دار ئەرغەوانی یاد جە قوربانیەکێ کیمیاۋارانەکەی کریاۋە.

جە ڕێککەوتو 2 تا 6و سیاوکامەو 1397ی وەرتاۋی، جە هەورامانی تەخت، بە بۆنەو نزیک بییەی جە ساڵیادو کیمیاۋران-و هەڵەبجەی، پێسەو ڕێزگێرتەی جە 5 هەزار شەهیدەکێ کیمیاۋارانەکەی، بە مەراسیمێ جەماوەری 5 هەزار نەمامێ دار ئەرغەوانی نریێ.
نەمام نیاکەی بە سەرپەرشتی هەر دۋێ ئەنجومەنێ ژیۋگەپارێزنای (گەڵا و تریفە)و هەورامانی ئەنجامێ دریێنێ و ژمارێۋی فرێ جە ئەندامێ دۋە ئەنجومەنەکەی و خەڵکی شارو هەورامان-و تەختی و دەگایەکێ دەوروبەریش بەشدارێش بیێنێ. نەمامە دار ئەرخەوانەکێ بە درێژایی ڕاو هەورامانی تەختی، مەزار و بارەگاو پیرشالیاری، دەگاکێ بڵبەری، سلێنە و ژیۋاری بە درێژایی 15 کیلۆمەتران نریێنێ.ئەفریقیێ و فەڕەنسیێ پەشتیۋانیش جە ئۆجالانی و گۋڤەنێ مەکەرانە

جە ئەفریقای وارین و جە فەڕەنسا بە بۆنەو 8 ئاداری ڕۆو جیهانی ژەنێ، بە چالاکیێ پەشتیوانی جە ڕێبەر ئۆجالانی و لەیلا گۋڤەنێ و مانگێرە هامڕاکێش کریا و گۆشەگیری ئیمرالی شەرمەزار کریا.

شەۋێ ۋیەردێ جە شارو کیپ تاون-و ئەفریقای وارینی، کۆمەڵێ چالاکۋانێ مەدەنیێ و سیاسیێ بە سەرپەرشتی پارتو کۆمۆنیستی و بە بۆنەو 8 ئاداری ڕۆو جیهانی ژەنێ چالاکیشان پەی پەشتیوانیکەردەی جە ڕێبەرو گەلو کوردی عەبدوڵا ئۆجالانی و لەیلا گۋڤەنێ و مانگێرەکان ئەنجام دا. جە چالاکییەکەنە کە جە وەردەمو کۆنسڵخانەو تورکیا جە کیپ تاون ئەنجام دریا، سەرکۆنەو گۆشەگیری ئیمرالی و ستەم و زۆرداری ڕژێمو ئەردۆغانی کریا و داوا کریا هەرچی زووەن کۆتایی بە گۆشەگیریەکەی باۋریۆنە.
هەر شەوێ ۋیەردێ بەڵام جە شارو مارسەی فەڕەنسای، گەنجێ شۆڕشگێڵێ فەڕەنسای بەچالاکی گۆشەگیری ئیمرالی و ستەم و زۆرداری ڕژێمو ئەردۆغانیشان شەمەزار کەرد. هاموەخت، فەڕەنسیەکێ پەشتیوانی وێشان پەی لەیلا گۋڤەنێ و هاوەڵەکانش بەرۋست کە دژ بە گۆشەگیری ئیمرالی مانگێرتەی جەوردەی بەشێۋازی بێوادە ئەنجام مڎانە.جە هەورامان و چاڵدێران جەنگ قۆمیان زیانی گیانی جە دوژمنی دریان

یەرەکە و هەپەگە ئاشکراشان کەردەن: "جە کۆساڵان-و هەورامانی و چاڵدێران-و ئورمییەی جەنگ قۆمیان و دوژمن کوشیێ و بریندارێ فرێش دێنێ و جە ماکۆ 3 گەریلێ (هەپەگە)ی شەهیدێ بیۍ".

ماۋیۋەن هامتەریب چەنی هێرشێ و ئەرەگێرتەیی ڕژێمو تورکیای جە پانیشتو کوردستانی، ڕژێمە فاشیت و ئاخوندیەکەو ئێرانیچ جە ۋەرهۆرزو کوردستانی دەستش دان ئۆپەراسیۆنێ سەربازیێ و شەڕۋرەتەی و دەستگیرکەردەی چالاکۋانە سیاسیی و مەدەنییەکان. سەبارەت پانەیە میانگەو یاۋنەری و چاپەمەنی یەکینەکێ ڕۆژهەڵات (وەرهۆرز)و کوردستانی (یەرەکە-YRK) ۋەڵاوکریای نۋیسیاش دان.
جە چوارچێۋەو وێپارێزنایەنە ڕووبەڕوو دوژمنی مەبانێۋە
(یەرەکە-YRK) جە ۋەڵاکریاکەشەنە ئاشکراش کەردەن: "ماۋێۋەن دەوڵەتە فاشیستەکەو ئێرانی جە ناوچە جیا جیاکێ وەرهۆرزو کوردستانی دەستش دان ئۆپەراسیۆنێ سەربازیێ و گەریلاکێمان جە چوارچێۋەو وێپارێزنای ڕەۋایەنە ڕووبەڕوو دوژمنی مەبانێۋە و وەڵامش مڎانێۋە".
جە کۆساڵان-و هەورامانی ئۆپەراسیۆن ئەنجام دریان
"جە 26 تەمموزی کۆساڵان-و سەر بە هەورامانی دوژمن ئۆپەراسیۆنش ئەنجامدان و جەئاکامشەنە ڕووبەڕووبیەی ڕووەش دان و گەریلاکێمان هەوڵشان دان جەنگ ڕووە نەڎۆنە، بەڵام ڕژێم سور بییەن جە جەنگۋرەتەی و گەریلاکێمان جە چوارچێۋەو وێپارێزنایەنە ڕووبەڕووێ دوژمنی بیێنێۋە. جە ڕووبەڕووبیەکەنە دوژمن کوشیێ و بریندارێ فرێش بیێنێ، بەڵام جەی بارەۋە ئاماری دروست و تەمام بە دەست نەۋزیان. دوژمن جە دەستگا یاۋنەری و چاپەمەنیەکانشەنە باسش جە کوشیای 1 چەکداریش کەردەن، بەڵام ئانە ڕاست نییەن و زیانە گیانیێ و مادیەکێ دوژمنی فرە چانەیە زیاتەرێنێ. دمابەدمای ئانەیە دوژمن کێشانەۋە و بەڵام کەش و کۆو کۆشاڵانیش هاۋەنۋانران کەردەن، کە جە ئەنجامشەنە زیانی فرەی مادیی جە مڵک و لەۋەڕگێ و باغێ هاموڵاتیان دریان".
باڵەپڕێ سیخۆڕیێ تورکیای سەرو (ئاسۆس)یەرە سوڕیێنێ
"جە 25 و 26 و 27و تەمموزی، باڵەپڕێ سیخۆڕیێ ڕژێمو تورکیای سەرو کەش و کۆو (ئاسۆس) یەرە سوڕیێنێ و جە ئاسمانەۋە چەمداری ناوچەکەی مەکەرانێ"
هەپەگە: جە چاڵدێران جەنگ قۆمیان
"جەلایێ تەرەۋە میانگەو یاۋنەری و چاپەمەنی هێزەکێ پارێزنای گەلی (هەپەگە-HPG)ی ئاشکراش کەرد: "جە 2 تەمووزی ۋیەردەی، جە دەڤەرو چاڵدێرانی کە سەر بە ناوچەو ماکۆو پارێزگاو ئورمیە-ی، جە میانو گەریلاکانشان و هێزەکێ ڕژێمو ئێرانی جەنگ قۆمیان. جە جەنگەکەنە زیانی فرەی ماددی و گیانی جە دوژمنی دریان بەڵام جەی بارەۋە ئاماری ڕاست و درووست بەدست نەۋزیان و هام وەخت جە جەنگەکەنە 3 گەریلایێمان دمای جەنگ ومدرامانی قارەمانانەی شەهیدێ بیێنێ".
هەپەگەی شناسنامێ 3 گەریلاکەیشان پی جۆرە ئاشکرێ کەردێنۍ:
ئەحمەد یادسەر ئەشناسیا بە (جەنگ عەلەم هولی) جە ماکۆ جەئەڎێ ییەن
محێدین تەکەل ئەشناسیا بە (رۆژدی ئامەد) جە ئامەد جە ئەڎێ بییەن
فرات ئاکماز ئەشناسیا بە( وڵات زیلان) جە وان جە ئەڎێ بییەنقەسەدە: 1306 چەتێ کوشیێنێ و 34 هەزار کەسێ وێشان دان دەستەۋە

قەسەدە ئاشکراش کەرد: "جە 2 مانگێ ۋیەردێنە جە باغۆز 1306 چەتێ کوشیێنێ و 34 هەزار کەسێ وێشان دان دەستەۋە کە 5 هەزارێشان چەتێنێ و 520 تەرۆریستێ دیلێ کریێنێ".

ڕاوەبەرێ لەشکریی هێزەکێ سوریای دیموکراتیکی - قەسەدە، سەبارەت بە دمایین قۆناخ جە ئۆپەراسیۆنو کۆتایی ئاۋردەی بە داعشی کە جە شارچەو باغۆزی بریۆنەڕاۋە، کۆنفڕانسی ڕۆژچنامەۋانیشان ئەنجامدا. جە کۆنفڕانسەکەنە ئامارو 2 مانگێ جە ئۆپەراسیۆن و جەنگی و زیانەکێ دژمنی ئاشکرێ کریێ.
جەی بارەوە (کینۆ گابریەل) ۋاچەری فەرمی قەسەدەی جە کۆنفڕانسەکەنە زانیاریش دا و ۋاتش: "جە باغۆز شەڕڤانەکێمان سەرکەوتەی و ئەنجامی گەورەشان بە دەستۋستەن و داعش جە ڕووبەرێۋی ۋەرتەسکەنە دەورپێچ وجوڵەبڕ کریان. هاموەخت دەیان هەزار هاموڵاتیێ مەدەنیێ ئازادێ کریێن و فاڕیێنێۋە پەی ناوچە پارێزیا و ئارامەکان".
گابریەل ۋاتیچش: "هێزەکێ قەسەدەی جە زەمینەۋە و هێزەکێ هامپەیمانی میاندەوڵەتی جە ئاسمانەۋە بە هەماهەنگی هەنتری کارشان کەردەن و گورزێ قورشێشان جە داعشی دێنێ و ئانێچە چەتەکێ و خانەۋادەکێشان ناچارێ بە وێدەسەوەدای کەردەن".
کینۆ گابریەل ۋاچەری فەرمی قەسەدەی جەی چورچێۋەنە ئی زانیاریێ و ئامارێشە دێنێ:
٭ 520 چەتێ دیلێ کریێنێ
٭ 34 هەزار هاموڵاتیێ ڕزگارێ کریێنێ
٭ 5 هەزار چەتێ وێشان دان دەستەۋە
٭ 1306 چەتێ کوشیێن و ژمارێۋی فرێ بریندارێ بیێنی
٭ 82 شەڕڤانێ شەهیدێ بیێنێ و 61ی تەرێ بریندارێبیێنێنوتەرین ئامارێ کۆرۆنای جە ناوچەکێ هەورامانی سەر بە ئوستانو کرماشانی

نوتەرین ئامارێ کۆرۆنا ڤایرۆس-ی جە ناوچە جیاجیاکێ هەورامانی کە سەر بە ئوستانو کرماشان-یەنێ نیشانەش مەڎانێ کە 51 کەسێ توشێ ڤایرۆسەکەی بیێنێ و 3 کەسێشچ بە ڤایرۆسەکەی مەردێنێ.

جە هەرێمو هەورامانی کە چەندین شارێ و شارچێ و سەدان دەگایێ جەوێش مەگێرۆنە چوون کوردستان و وڵاتێ تەرێ دنیای پەتا و نەوەشی (کۆرۆنا ڤایرۆس-کۆڤید 19)ی تەشەنەش کەردەن و دەیان کەسێ هۆرگێرێ ڤایرۆسەکەیەنێ و چەنڎین کەسێچ گیانشان جە دەستدان و ژمارێویچ جەمتووش بییەکان وزیێنێ چێرو چەداری پزشکی جە نەوەشخانەکانە.
بە پاو تازەتەرین ئاماری کە هەرمانگەو تەندروستی شارستانەکێ هەورامانی (پاوە، جوانڕۆ، ڕوانسەر، سەلاس باوەجانی) وەڵامکەردەنەوە ژمارەو تووشبیەکان و قوربانیەکان بە (کۆرۆنا ڤایرۆس-کۆڤید 19)ی بەی تەورەنە:
جوانڕۆ: 20 کەسێ تووشێ بیێنێ پاوە: 11 کەسێ تووشێ بیێنێ ڕوانسەر: 9 کەسێ تووشێ بیێنێ سەلاسو باوەجانی : 11 کەسێ تووشێ بیێنێ
جوانڕۆ: 1 کەس گیانش جەدەستدان پاوە: 1 کەس گیانش جەدەستدان ڕوانسەر: 1 کەس گیانش جەدەستدان بەگردی 51 کەسێ توشێ ڤایرۆسەکەی بیێنێ و 3 کەسێ بە ڤایرۆسەکەی مەردێنێ.
بەڵام بەقسێ شارەزایانو بوارەکەی هەرێمو هەورامانی بەبەراورد چەنی هەرێمەکێ تەرێ کوردستانی و ئێرانی کۆرۆنا ڤایرۆس کەمتەر تەشەنەش کەردەن و کەمنەرین قوربانیش ونەکەوتێنێوە.ئەوروپا و ڕێنیسانس

ڕێنیسانس بە ماناو ئەوەگەشنای و نوٙباوی ژیوایەن و نە تەنیا کاریگەریشا جە ئوروپای کەرد، بەڵکوم ژیوایو ئیٛنسانیش هوٙرچەرخنا.

ڕێنیسانس بە ماناو ئەوەگەشنای و نوٙباوی ژیوایەن و جە لاگەی تاریخی بە فاڕیای فکر و فەرهەنگی ماچا کە بە بوٙنەو ئەوەژیواو فەرهەنگ و شارستانیەتو یونان و ڕوٙمی جە ئیتالیانە دەسش پەنە کەردٚ و جە ئەو بەشەکاو ئوروپاینە وەڵاو بی (قەڕنیٛ 14 _ 17). ڕێنیسانس فاڕای بنەڕەتی جە لاگەو جوٙربەجوٙری فەرهەنگی، کوٙمەڵی و سیاسی ئوروپاینە جە قەڕنیٛ تازیٛنە (15 _18) وەشبی و کوٙڵەکیٛ شارستانیەتی تازەیش کوارە. ئوروپا خولگەو قەڕنە دلیٛڕاسینەکاش کە سەردەمیٛوە فرە خاس جە بارو تروٙقی عیٛلم و فکرینە نەبیٛ و یاراش و لوا دلیٛ دەورانیٛوە تازەی کە سەرانسەر جم و جوڵی عیٛلمی، هونەری و فەلسەفی بیٛ.
بە پاو ئی ئەوەفاڕایایا کە فرە گەوریٛ و سەمەریٛ بیٛنیٛ و نە تەنیا کاریگەریشا ملو گردٚو ئوروپایرە بی بەڵکوم ژیوایو ئیٛنسانیش هوٙرچەرخنا. ڕێنیسانس یوٙ جە تانپەڕتەرین ئەوەفاڕایایاو تاریخو دنیاین.
دیارمەندی گەورەو ئی سەردەمیە جم و جوڵیٛوەن پەی ئەشناسایو دیاردە عیٛلمیەکا، فەرهەنگیەکا و کوٙمەڵیەکان و جە ئەنجامەنە ئیٛنسان فرە خاستەر چەو سەردەمەکا بە ڕاسی و دروٙسی یاگیٛ ژیوایش و کەڵک جە تەبیٛعەتی هاگا بی و هەر پاسە کە ئیٛنسان گەورەتەرین بوٙنەکاریٛوەن پەی جە بەین بەردٚەیو گیٛرە وکیٛشەکاو دنیایا.ئی ئەوەفاڕایە ئەوەگیٛرو گردٚو لاگەیەکان هەم مادی و هەم مەعنەوی و پی بوٙنە عیٛلم و تکنیک، سیاسەت، فەلسەفە، هونەر، ئەدەبیات و ڕاوڕەسمیٛ، توشو ئەوفاڕای بییٛ. ئوروپا بە سودٚگیٛرتەی جە دەسکەوتە شارستانیەکاو وەڵاتە غەیرە ئوروپاییەکا و کەوتەڕای و جووڵیایی هوٙرگیٛر جە ئەوەگەشنای شارستانیەتیٛوە تازەش ساز دا کە جە قەڕنەو شانزەی دەسش پەنە کەردٚ و بنەڕا کریا و تا قەڕنە دماینەکانە دەوامش بی تا جە قەڕنەو نوٙزدەی یاوا بە خولگەوە کە بە شارستانیەتی عیٛلمی و سەنعەتی و یا شارستانیەتی مادی نامیٛشا نیا.
گەورەتەرین بنچینیٛ و سەبەبیٛ بەرئاماو ڕێنیسانسی: شارنشینی و تجارەت.
جە قەڕنەو 11و میلادینە یەواش یەواش چەنی یوٙترینی برەوداریٛ بییٛ . جەنگیٛ سەلیبییٛ کاریگەری فرەشا سەرو گەشەو شارنشینی و تجارەتیوە بە تایبە ملو مەحاڵیٛ ساحیٛلی ئوروپایوە نیا کە ئی کاریگەریە فرەتەر گەشەش سەرو شاراو ئیتالیایوە نیا. شاریٛ ئیتالیای چا وەختەنە دەس پەنەکەریٛ تجارەت، بانکداری و سەنعەتی وەڵیٛ ئەو شارەکاو ئوروپای بیٛنیٛ. شاریٛ بەندەرییٛ ئیتالیای پیٛسە ونیز، جنوا، پیزا و پالرموٙی تجارەتو دەریاو مەدیتەرانەیشا گیٛرتەبیٛ دەس و شارو فلوٙڕانسی دلیٛنگەو مامەڵە و تجارەتو ئەسپابی ئاسنین، پوٙس و پارچەی بیٛ . بە گەورە و ئاوەدٚان بیەو شارا و گەشەو تجارەتی ، پیٛشە و کسم و کاریٛ جوٙراوجوٙریٛ ڕیٛکیٛ کەوتیٛ و تاقمەوی تازە جە شارنشینە دەوڵەمەندەکا پیٛسە بازرگانا، بانکدارەکا و ساحیب کارخانیٛ وەشیٛ بییٛ کە ( بورژوا)شا واچیٛنیٛ پەنە. ئی تاقمە تازە کە ئوروپا و ئیتالیانە سەرەش بەر ئاردٚ پیٛسە فیٛئوٙدال و شوالیەکا فکر نەکەریٛنیٛ و باوەڕ و وایەشا پیٛسەو ئادٚییشا نەبیٛ. بوٙرژواییٛ هەمیەت و ئیٛژانەی فرە بە عیٛلم و فەرهەنگ و هونەری دیٛنیٛ و حاکمیٛ شاراو ئیتالیایچ پاڵپەشتی جە نەقاشا، میٛعمارا، موسیقی دانا و نویسەرا کەریٛنیٛ.یوٙتەر چا سەبەبا کە بی باییٛسو گەشەو شاراو ئیتالیای جەنگ و کیٛوەڵکیٛ بەینوو پاپ و پادشایەکا جە ئاخرو قەڕنە دلیٛ ڕاسینەکا بیٛ کە پی بوٙنە شاریٛ ئیتالیای ویٛپایی و ئازادٚییشا گیٛرت.
▫️ وەڵاوی پیٛوەنی فەرهەنگی ئوروپای چەنی دنیاو ئیٛسلامی▫️
ویرمەند و زانستوانیٛ ئوروپاییٛ دلیٛ قەڕنە دلیٛ ڕاسینەکانە جە ڕاو وەڵاتو ئیٛسپانیایوە کە ئاوەختە موسڵمانا گیٛرتەبیٛرە و جەزیرەو سیسیلی کە ئینا پانیشتو وەڵاتو ئیتالیاینە چەنی دەسکەوتە فکری و فەهەنگیەکاو دنیاو ئیٛسلامی ئاشناییٛ بییٛ. جەنگیٛ سەلیبییٛ و وەڵاوی پیٛوەنی تجارەتی میانو ئوروپای چەنی وەرهوٙرز و وەڵاتە ئیٛسلامیەکیٛ بی باییٛسو زانیاری و ئاشنایی فرەو ئوروپاییەکا چەنی مەدەنیەتو ئیٛسلامی و تروٙقی عیٛلمی موسڵمانەکا و هەر پاسە کتیٛب و نویستیٛ عیٛلمییٛ موسڵمانەکا کاریگەری فرەش سەرو ئاژەی فکری و فەرهەنگی ئورووپایوٙ جە ئاخروو قەڕنە دلیٛ ڕاسینەکانە بیٛ.
▫️ویەردٚەی فەرهەنگی و تاریخی▫️
وەڵاتو ئیتالیاو ئیسەی دلیٛنگەو حکومەتو ڕوٙمی بیٛ کە موٙرەسانیٛ یا ئەسەریٛ گەوریٛ و بنەڕەتییٛ تاریخییٛ جە مەدەنیەتو یونان و ڕوٙمیش چەنە مەنیٛبیٛنیٛ. بیەو ئی ئەسەرا جە ئاخرو قەڕنە دلیٛ ڕاسینەکانە پەی فرەو شارنشینەکاو ئیتالیای مایەو فەخر و شانازی بیٛ. چی سەردەمەنە بەعزیٛو جە نویسەرەکاشا بە شەوق و زەوقیٛوی فرە دەسشا کەردٚ بە ئەوەوانای و پەیجوٙری جە بارەو فەرهەنگو یونان و ڕوٙمی و تەقەلاشا دا کە مەدەنیەتو ئا زەمانەیە زیندٚە کەراوە .
▪️دەسکەوتیٛ ڕێنیسانسی ▪️–وەڵاو بیەی ئەندیشەو (اومانیسم)ی-ئەوەفاڕاییٛ عیٛلمییٛ-ئەوەئیٛستەی جوغرافیایی.
واتیٛ کریٛڵییٛ: ڕێنیسانسRenaissance
گلیٛرکەردٚەی: ڕەحمان ڕەحمانزادە
سەرچەمە: هەورامان نێتزوان language

زوان، زبان، زمان یوٙن جە چیٛوە سەرسام ئاوەرکانو ئانزانی و ئیٛمە (گوٙران- هەورامی) مەشوٙ خزمەتو زوانەکەیمان بکەرمیٛ.

زوان، زبان، زمان یوٙن جە چیٛوە سەرسام ئاوەرکانو ئانزانی کە خوای گەورەی پەنەبەخشان، تەنیا ئانزانەن کە زوانش هەن، یانیٛ قسیٛ مکەروٙنەو مەدووٙنە، متاووٙنە پەیلوای و ویرو ئەندیٛشەو سوز و هەستو ویٛش بواچوٙنە بە هامڕاکانش، وەرو ئانەی زوان کریٛڵی تەرین دەسینەو پەیوەندین میانو ئینسانەکانە، هەرپاسە گەورەتەرین دەسینەن پەی جەم ئەوەکەردەی فەرهەنگی و کوٙمەڵایەتی و زانستی و هونەری و تەمەدنی، ئەگەر زوان نەبیایە ئانزان جیاوازی چامنەش نەبیٛ چەنی ئاژەڵی. سەربارو ئانەی کە زوان بەدیئاوەرو گەورەتەرین هونەرو بەشەریەتین، کە ئەدەبیاتەن، بارێو تەرەرە ئەدەبیاتو هەر قەومێو یاگیٛ شانازی و ڕادەو وەڵیٛکەوتەی ئا قەومیە نیشانە مەڎوٙنە، ئەدەبیات جە زوانەوە سەرچەمە مەگیٛروٙن، یانی ئەگەر زوانت نەبوٙنە ئەدەبیاتیچت نیەن، چیٛگەنە مشیوٙ ویرو ویٛمان باوەرمیٛوە کە زوانو ئیٛمە (گوٙران- هەورامی) یانەوەی ئەدەبیاتێوە کوٙنەین کە تاڕیٛخەش مەگیٛلوٙنوە پەی زیاتەر جە هەزارو یەرسەد ساڵان چیٛوەڵی، زوانو گورانی و هەورامان تەقاو ڕەقای فرەش ئامان ملەرە تا ئیسە هەر ئاندە جە ئەدەبیاتی و تاریٛخەو زوانیما بەرکەوتەن، ئەرخەیانەنان کە چینەی زیاتەرەن. وەختەکارێنە سەرنجە مڎەیمیٛ، زوان دەسینەو بەیانکەردەیو ویرو ئەدیٛشەیمانە، یانی بەبیٛ زوان نمەتاومیٛ ویریٛ بکەرمیٛوە، بەبیٛ زوان نمەتاومیٛ ئەندیٛشەمان ببوٙنە، پزیشکیٛ دەروونئەشناسیٛ سەلەمنانشان کە وەختو ویرئەوەکەردەینە ژیکە دەنگیەکیٛ (vocal cords) ئانزانی مەژڵیٛویانیٛ، مەلەریانوە، یانی هەمان جوڵە مەکەرانیٛ کە وەختو دواینە، قسیٛکەردەینە مکەرانیٛش، چی بارەوە ویرئەوەکەردەی یانی قسیٛکەردەی دڵو ویٛتنە کە هیچ کەس نمەژنەووٙ و نمەویاووٙنە، هەر پی بونەوە واتەنشان کە ئانزان ئاژەڵی ناتقەن، یانی هەم ویریٛ مەکەروٙنوە و هەم قسیٛچ مەکەروٙن، پەوکای قسیٛکەردەی و دوای چەنی ویرئەوەکەردەی پیٛوەرە پیٛوەسیٛنیٛ و نمەبوٙنە جەیوترینی بڕیارە، بە ماناییٛ تەر زوان و ئەندییٛشەو ویر پیٛوەرە بەسییٛنیٛ و هەرگیز بیٛ یوٙترینی نمەکریوٙشان، زوان ئەرمانیٛ تەریٛش هەنیٛ پیٛسەو ئانەی ئەر زوان نەبیایەوٙ ئیسە ئی گرد وەڵیٛ کەوتەی زانستی بە گردو ویارەکانشەوە نەبیٛ، یانی هەرچی بەرهەمو ئەندیشەو ئانزانین بوٙنەو زوانێوە ئامان دی. جا ئەگەر ئینە هەرمانەو زوانی بوٙنە، کە ئی گرد چیٛوانشە پەی ئانزانی ئاردیٛبان، پەی خزمەتو ئانزانیەتی، مەشوٙ ئیٛمە چیٛش بکەرمیٛن تا ئی زوانە عالەی بپاریزنمیٛ، ژوژنمیٛشەو، هازدار و تیندار بازمیٛش، ئیٛمەی گوران – هەورامی زوان مەشوٙ خزمەتو زوانەکەیمان بکەرمیٛ بە (دوای- وانای- نویستەی) تا نازمیٛ لاڕارە بلوٙنەو بفوٙتیوٙ، نازمیٛ مەردمانیٛوی بەکارش باوەران پەی نیازو مەبەستو بازرگانی ویٛشان، تەریقیٛشان بکەرمیٛوە و هاگادریشان دەیمیٛ پەنە زوان هنو ئانەی نیەن پیٛسەو کاڵای بورەشیش پەی قوتو ژیوایت، خزمەتو زوانی و کوٙشای هەرقەتین ئانەن کە زوانەکەمان پیٛسەو ویٛش بشناسمیٛش بە مەردمی تەری، تیٛکەڵش نەکەرمیٛ چەنی سیاسەتو ڕوٙزگاری، نەورەشمیٛش پەی مشتێ زەڕی، چون زەڕە چڵکو دەسین لامشوٙ، وەلێم زوان لوا نمەیوٙوە، ویٛچت بیٛ هەویە و بیٛ میرات مەگنیرە. کەسیچ حسابو جلە شڕیٛوەت پەی نمەکەروٙنە. هەرمانکەردەی ویارو فەرهەنگی و زوانینە فرە جیاوازەن جە هەرمانەو سیاسەتی و کاسپی کەردەی، مەشوٙ بزانی کامە ڕانە کامە سەنگەرەنە هەرمانەو زوانی مەکەری، خزمەتی هەرەقەتین یام کاسپی. ئەر ویرئەوەکەردەی ئەو زوانی و فەرهەنگی سیاسیانە و بازرگانیانە بوٙنە، ئاوەختە توٙشو ڕاگمکەردەی و سەروەنە شیٛویامان مەکەروٙنە، جە وەرپیٛکەنە بینە بایسو بیٛ فەرهەنگی و بیٛ زوانی( زوان ئیٛژاتەرین میراسو باوانین پەی زاروڵەکانش)( زوان ئەشناسنامەو ئانزانین، زوانت نەبی ئەشناسنامەت نیەن).
واتیٛ کریٛڵییٛ:key words زوان: language زوان: tongue ژیکە دەنگییٛ: vocal cords سەرچەمە: هەورامان نێتهەپەگە: جە وان، ئاگری و خواکورک 16 سەربازێ تورکیای کوشیێ

هەپەگە ئاشکراش کەرد: جە وان، ئاگری و خواکورک جە چالاکیێ گەریلایەنە 16 سەربازێ تورکیای کوشیێنێ و گورزی فرە قورسی مادی جە دوژمنی دریان.

دلێگەو یاۋنەری و چاپەمەنی هێزەکێ پارێزنای گەلی (هەپەگە-HPG) جە ۋەڵاکریێۋی لەشکریەنە ئاشکراش کەردەن: "2019/05/20ی، جە دەگاو سارکسوو سەر بە ناوچەو ئەبەخ-و پارێزگاو وانی، گەریلاکێ هەپەگەی و ژەنە گەریلاکێ یەژەئاستاری چالاکیشان دژ بە زرێپۆشێۋی سپاو تورکیای ئەنجام دان و جە ئاکامشەنە زرێپۆشەکە بە تەمامی دلێنەبریان و 10 سەربازێ سەرنشینێ و هامڕێش کوشیێنێ. دمای چالاکییەکەی بە پاڵپەشتی چەندین باڵەپڕێ جەنگیێ، چەندین هەلیکۆپتەرێ جەنگیێ لۋێنێ ناوچەکە و کوشیاکێشان فاڕێنێۋە پەی نەوەشخانە".
"جە لایێ تەرەۋە، جە 2019/05/21ی، سەعات 14:00و دمانیمەڕۆی، گەریلا دژو سەربازگەو سەرێکانی جە ناوچەو بایەزیدی سەر بە پارێزگاو ئاگری چالاکیش ئەنجام دان. جە چالاکییەکەنە لانی کەم 1 سەرباز کوشیان".
هەپەگە ئاشکراش کەرد: هەمان ڕۆچ جە هەرێم-و خواکورکێی سەر بە کوردستانی وارینی گەریلاکێ هەپەگەی و یەژەئاستاری زنجیرە چالاکیێشان دژو سپا ئەرەگێرەکەو تورکیا ئەنجامێ دێنێ کە پی جۆرە بیێنێ:
"سەعات 13:30و نیمەڕۆی، جە بەرزایی لێلیکانی سەر بە سیدەکانی، سەربازەکێ دوژمنی کریێنێ ئامانج و گورزی قورسشان ۋنە دریان. بەڵام ئاماری ڕاست و دروست سەبارەت بە زیانە گیانیێ و ماددیەکێ دوژمنی نەزانیان."
"سەعات 16:3و سەرۋێرەگای، جە هەمان بەرزایی، هێزەکێمان جە دووێ قۆڵێۋە هێرششان بەردەن سەرو هێزەکێ دوژمنی و گورزی قورسشان ۋنە دان. ئانڎە کە بەرکەوتەن و ئاشکرا بییەن جە ئاکامشەنە 2 سەربازێ کوشیێنێ، 2 سەنگەرێ خاپورێ کریێنێ، 1 ڕادار، 1 چەکی قورس جە جۆرو A4ی، 1 بیکەیسی، 1 چەکی بۆمبشانەر دلێنەبریێنێ".
"سەعات 17:00و سەرئێوارەگای، جە دۆڵ-و عەلی درێژی، گەریلاکێ هەپەگەی و یەژەئاستاری تاقمێ جە سەربازەکێ تورکیاشان ۋستێنێ چێرو چەمداری وردی و دماتەر ۋنەشان دێنێ و جە دەرنجامشەنە 3 سەربازێ کوشیێنێ و چەندینی تەرێچ بریندارێ بیێنێ. دوژمن کوشتێ و بریندارەکێش بە کۆپتەری سکۆرسکی جە ناوچەکە دوورێ ۋستێنێۋە".جە نەوسوڎە چەنڎین هاموڵاتیێ تووشێ (کۆرۆنا فایرۆس)ی بیێنێ

جە شارچەو نەوسوڎ-ێ سەر بە هەورامانی چەنڎین هاموڵاتیێ تووشێ (کۆرۆنا فایرۆس)ی بیێنێ و دەسەڵاتدارێ شاچەکەی چەنڎ گەڕەکێ شارچەکەیشان قەرەنتینە و دەرمانشانی کەردێنێ.

جەی ئی بارەوە پەلیانەو (هەورامان نیوز)ی وەڵاوش کەردەنەوە: "بەپاو زانیارییەکان، کۆرۆنا ڤایرۆس یاوان شارچەو نەوسوڎە-ێ سەر بە شارستان (قەزا)و پاوە-ی جە هەورامان-و ئەودیمی و چەنڎ هامڵاتیێ شارچەکەی تووشێ بیێنێ."
بە پاو پەلیانەکەی، هەر چەنڎە وەرپەرسێ حکومیێ و تەندروستیێ نەوسوڎێ، وێشا جە باسەکەی لا مدان، بەڵام بەپاو سەرچەمەکانو هەورامان نیوزی دلێ نەوسوڎێنە، 3 هاموڵاتیێ کە یوەشان ژەنیەنە و دوێشان پیێنێ تووشوێ کۆرۆنا-ی بیێنێ و تووشبیەکێ خزمێ و کەسێ هەنتریەنێ. بە ئا هۆکارێچە چەنڎ گەڕەکێ شارچەکەی قەرەنتینە و دەرمانشانی کریێنێ.مۆرفیمو (ی)، نیشانیٛو خویٛشی

مۆرفیمو (ی)، نیشانیٛو خویٛشی چ گرنگیێوش هەن و جە زوانی هەورامینە چەنی بە مەبریۆنە؟

ئی مۆرفیمە(ی)[1] کریوٙ نامیٛش بنیەمیٛ نیشانیٛ یام مۆرفیمو خویٛشی، نەسەبی، قەومایەتی، هەر پیٛسەو (و)واوەکەین، یانی دریٛژکریاوەو واوەکەین،کە ئاڎیچ بەهەمان شیٛوە ماناو خویٛشی و نەسەبی بەخشوٙنە،(کتیٛبو هانەی، قەڵەمو هەورامانی). یانی قەومایەتی و خویٛشی هەن میانو قەڵەمی و هەورامانینە، کە(واو) دروسش مەکەروٙنە. زوانی هەورامینە مۆرفیمو(ی) فرەو وەختی دماو ڕەستەیوە مەیوٙنە بەتایبە وەختێو دویٛ نامیٛ وزی پاڵو یوٙی پیٛسە(دەگاو نویٛنی)، چیٛگەنە دویٛ نامیٛ(دەگا+ نویٛن) دریێنیٛ پاڵو یوٙی بە هامکاری(و) واوی ئیزافەی(دیاروزو نامیٛ/ دیارخەری ناو) دمایچشاوە(ی) ئامان. ئێمە بابەتێوی تەرنە باسو(و)واوی مان کەردەن، ئیسە باسو(ی) مەکەرمیٛنە هەکە مەگنوٙنە دما دماو ڕستەکەیوە یام نامەکێوە( نویٛن+ی= نویٛنی) . چنڎ نمونێوە تەر مەنویسمێنە پەی وەرەچەم ڕوٙشنی: (دەگاو گوڵپی، یانەو شاهوٙی، چنورو کوٙساڵانی، هەوارو هەیشوری، هەواو شیانی، هەنگوینو پاڵنگانی… نامیٛ دووەمەگرد”ی” شان لکان پوٙرە، گوڵپ+ی=گوڵپی، هەیشور+ی= هەیشوری )
بارێوە تەرنە پیٛسەو نیشانیٛ ئەشناسای کار مەکەروٙنە، (یانەو سیاوچەمەنەی، واتارەو ناجحی، دەردەو دڵی، ڕوٙخانەو سیروانیThe serwan river .ئیسە مەتاومیٛنە پیٛسەو نیشانیٛ خویٛشی”نسب”ی و نیشانیٛ ئەشناسای نامیٛش ببەرمیٛنە،یام مۆرفیمو خویٛشی و موٙرفیمو ئەشناسای. بیڕێ زوانیٛ ئەشناسی(معرفە) بە ئامرازو نیشاندای دروسمەکەرانیٛ، پیٛسە: ئی یانە، ئوو باخە، زوانی ئینگلیزینە(the) بوٙ بە نیشانیٛ ئەشناسای وەختەکارێنە ئامرازو نیشانداین.
ئی موٙرفیمە زوانی کوردینە نیەن( ڕۆخانەی سیروان، هەنگوینی پاڵنگان) وەلێم لەهجەو موکریانینە هەن و بڕێ یاگیٛتەرنە ماچانەش( ڕوٙخانەی سیروانیٛ، هەنگوینی پاڵنگانیٛ، “ێ” موٙرفیمو خویٛشی و ئەشناساین).
ئەگەر سەرنجە دەیمیٛنە(ی) موٙرفیمو خویٛشی و ئەشناسای نمەگنوٙنە سەرو بڕێوە(یاگەنامیٛ،ضمیر) نمونە(یانەو ئیٛمە، قەڵەمو توٙ. باخو شمە) وەلێم مەگنونە سەروبڕێوە تەریشان( قەڵەمو ئاڎی، یانەو ئەوی) وەختەکارێنە ئەگەر بفاڕمیٛشانە پەی جەمعی(ی) ەکە یاگیٛ ویٛشەنە مەنوٙنەو(ان) مەلوٙنە سەرش( قەڵەمو ئاڎیشان، یانەو ئەویشان).
سەرنجێوە تەر: بڕێ نامیٛمان هەنیٛ کە بە(ی) دەنگدار دمایشان ئامان، پیٛسەو(ساوی، میٛوی، کەرگی، وەنی) ئەگەر ڕستەنە ببانە بە دیاروزو نامەکیٛ وڵیٛشان، تەماشە مەکەرمیٛنە دەنگو(ی) مەفاڕیونە پەی(یٛ)، نمونە: هیٛڵەو کەرگیٛ. گەڵاو میٛویٛ، دارو ساویٛ، توٙکڵو وەنیٛ)، ئینە بەهوٙکارو ناسازگاریش و ناڕەحەتی دەمواچیش، زوان هەوڵیٛ مەڎوٙنە کە بە شیٛوەی ئاسانتەر دەمواچش بکەروٙنە، چون دویٛ(ی) سەرو یویوە نمەیانە، دویٛ وچیٛ دەنگداریٛ نارەحەت دەمواچ مەکریانیٛ، پەوکای ناچار دەنگەکە مەفاڕیوٙنە پەی(یٛ).
فاڕیای وچە دەنگدارەکان زوانی هەورامینە دیارکەوتێوە پەیرەن، ئەوامەنەو زوانە کوٙنەکان، سیفەتێوە زوانە کوٙنەکان، پیٛسەو زوانو ئاویٛستای، هەکە وچە دەنگدارەکیٛ فرەو جاران دەنگەکەشان مەفاڕیوٙنە، زوانی هەورامی هەڵای ئی سیفەتەشە پاریٛزنان، ئی دیارکەوتەیچە پەنەش مەواچانە( گیٛڵای دەنگدارەکان/ گردش مصوتها[2]). کە فرەو وەختی جە واتیٛچەنە هەن و مەوینمیٛنەش، پیٛسە( کەرگە: گەرگی، مروە:مروٙ، میٛوە: میٛوی، یام دلیٛو ڕستەینە ئی جوٙرە نامیٛ بە هەردویٛ تەشکیٛ بەکار مەیانیٛ:( کەرگەی سیاوە هیٛڵە چەرمیٛنە: کەرگی سیاوە هیٛڵە چەرمیٛنە).
ئەگەر ڕستەکەیچ فرەتەر بوٙنە هەر(ی) هەمان ڕوٙڵش هەن پیٛسەو: بەرنامەو سیاوڕیٛحانەی، بەرنامەو هانە ڕەنگینەی. هانە ڕەنگیەن، دیاروزەن پەی بەرنامەی، مورفیمو(ی) کە مەگنوٙنە دماو ڕەنگینەی، ڕیٛحانەی، هەمان نامیٛ و ئەرکش هەن کە باسمان کەرد.
بە کوڵی پوختی(ی) کە ڕستەنە مەیوٙنە وەختێنە دویٛ نامیٛ وزی پاڵو هەنترینی، مەگنوٙنە دماو ڕستەکەی بەعەرەبی(مزاف و مزاف الیە) بەکوردی دیارخەری ناو، بەهەورامی”دیاروزو نامیٛ” مزاف الیە، دیارخەر، دیاروز. ئی موٙرفیمە نامش منیەمیٛ موٙرفیمو خویٛشی و ئەشناسای، پیٛسە سەرۆ باسمان کەردەن.
دکتۆر ناجح گوڵپیجە وەرهۆرزی دلین و ئەورووپا تەشەنەش کەردەن و جە چین ڕوو بە کزییەن

نەوەشی کۆرۆنای جە کوردستان، ئێران، 8 وڵاتێ عەرەبیێ، بە گردیی جە وەرهۆرزی دلین و ئەورووپا بە خێرایی تەشەنە مەکەرۆنە و جە چین ڕووو بە کەمییەن.

جە پانیشتو کوردستانی پەی وەرگیری جە نەوەشی کۆرۆنای سەرجەم پڕۆسەو وانای و پەروەردەی مدرنیان و هامکات سەدان کەسێ کە جە ئێران گێڵێنێوە یان جە ئێرانەوە سەردای پانیشتیشان کەردەن جە یاگێ تایبەتێنێ قەرەنتینە کریێنێ و پەی 14 ڕوان وزیێنێ چێرو چەمداری پزشکی.
هیزی 3 شەممە ئاشکرا کریابێ کە جە کەرکوک 4ٚ ئەندامێ بنەماڵێوی کە جە ئێران گێڵێبێنێوە هۆرگێرێ ڤایرۆسەکەیەنێ جە نەوەشخانێوەنە قەرەتینە کریێنێ.
ئارۆچ ئاشکرا کریان کە جە زاخۆ 3 کەسێ کە گومان هەن هۆرگێری ڤایرۆسو کۆرۆنای ببانێ قەرەنتینێ کریێنێ و پەی 14 ڕوان مەوزیانە چێرو چەمداری پزشکی. 3 کەسەکە 2شان ئەرەنیشتیێ زاخۆیەنێ و یۆشان ئەرەنیشتەو سۆران-یەن و سەردای ئێرانی و وەرکەوتو کوردستان-یشان کەردەن و دماتەر جە ڕاو سەرنیشتو کوردستانیەوە گێڵێنێوە پەی زاخۆی.
جە وارگەو پەنابەرانو شەهید ڕۆستەم جوودی مەخمووری، پەی ڕاگیری جەنەوەشی کۆرۆنای سازی پەروەدەی و ڕاوەبەرێ کامپەکەی بڕیارشان دا پڕۆسێسو وانای و پەروەردەی تا کاتێوی نادیار بمدرێیۆنە. جەی چوارچێوەنە ئارۆ جە سەرجەم وانگاکانە مامۆستاکێ باسشان جە نەوەشیەکەی و شێوازەکێ وێپارێزنای چەنەش کەرد ودماتەر وانگاکێ وزیێرێ. جە وارگەنە 2 خوێدنگای سەرەتایی، 2 ناوەندی و 2 ئامادەیی هەن و نزیکەی 3500 خوێندنکار لەو خوێندنگایانەدا دەخوێنن. هەروەها 4 باخچەی منداڵانیش هەن.
جەلایێوی تەرەوە، جە شارو نەجەف-و ئێراقی دمای ئانەیە ئاشکرا کریا کە کەسێوی ئێرانی هۆرگێرو ڤایرۆسو کۆرۆنا-یەن، لایەنە پەیوەندیدارەکێ ئێراقی ڕاوجای تەندروستیشیان پەی وەرگیری جە نەوەشیەکەی گێرتەن وەر و چەندین کەسێ چە شارێ و شارچەکانە بە تایبەتی جە بەغداد کە گومان هەن بە ڤایرۆسەکەی تووشێ بێبانە وشکنای پزشکیشان پەی کریان قەرەتینێ کرێنێ.
ئینەو دەسەڵاتداری هەرێمو کوردستانی داواشان جە هاموڵاتیان کەردەن تا سەردای کەرکوکی و نەجەف-و ئێراقی نەکەرانێ کە چەندین کەسێ جە ئا دووە شارەنە تووشێ نەوەشیەکەی بیێنێ.
هەر پەیوەست بە کرۆنانی کە ئیتر بییەن بە پەتا و سەرتاسەرو جیهانیش وستەن مەتەرسییەوە، دەسەڵاتدارێ ئێرانی ئاشکراشان کەردەن: تا ئیسە 19 کەسێ بە فایرۆسەکەی گیانیشان جەدەستدان و 139 کەسێ تووشێش بیێنێ و وزیێنی چێرو چەمداری پزشکی. کیانووش جەهانپوور واچەرو وەزارەتو تەندروستی ئێرانی ئا زانیاریێشە دێنێ و واتەنیچش، کە جە 24 سەعاتێ ویەردێنە 44 کەسێ تەرێ تووشی نەوەشیەکەی بیێنی. بەڵام سەرچەمە نافەرمیەکێ جە ئێرانەوە ژمارەو قوربانیەکان و تووشبیەکان فرە بە زیاتەر مزانانێ و باس جە تووشبییەی هەزاران کەسان و گیان جەدەستدای دەیان کەسانی تەرێ مەکەرانێ و ڕژێمو ئێرانی بە ئەوەشارای ڕاستینە نەوەشیەکەی تۆمەتبار مەکەرانێ. هەر جە ئێران ئەنجومەنیو دادوەری و لیژنەو یاسایی پەرلەمانی بڕیارشدا کە هەر کەس و لایێوە هەوالێ ناڕاستێ و ساختێ سەبارەت بە کۆرۆنای وەڵاو بکەرۆنەوە جە 1 ساڵ تا 3 ساڵی سزاو زیندانی و سزاو جەڵدی بدرۆیۆنە.
دەستگاکێ یاونەری عەرەبی ئاشکراشان کەردەن: جە 8 وڵاتێ عەرەبیێنە فایرۆسەکە وەڵاوبییەنەوە کە برینتینێ جە: ئێراق، ئیمارات، لوبنان، عومان، بەحرەین، تونس، مسر و کوەیت کە ڕێژەو قوربانیەکان و تووشبییەکان بە فایرۆسەکەی جە کوەیت و بەحرەین فرە زیاتەرن و جە کوەیت کە 26 کەسێ هۆگێرێ فایرۆسەکەیەنێ وەزارەتەکێ تەندروستی و وانای و پەروەردەی بڕیارشان دان بە ئەرەوستەی سەرجەم وانگا و زانستگاکان.
بەهەمان شێوازو وەرهۆرزو دلینی، پەتاو کۆرۆنای جە ئەورووپاچ بە خێرایی تەشەنەش سەندەن و جە وڵاتەکێ ئیتالیای، ئەڵمانیای، فەرەنسای، بەلجیکای، سویسرای و ڕووسیای سەدان کەسێ هۆگێرێ فایرۆسەکەی ئاشکرێ کریێنێ. بەڵام زیاتر جە گردی نەوەشیەکە گەریبانگیرو ئیتالیای و فەرەنسای بییەن و جە ئیتالیا تا ئیسە 12 کەسێ گیانشان جەدەستدان و نزیکە بە 400 کەسێ تووشێش بیێنێ. هەر پاسە جە فەرەنسا 2 کەسێ گیانشان جەدەستدان و چەندینی تەرێ هۆگرێ فایرۆسەکەی وێزینێ چێرو چەمداری پزشکی.
جە وەختێوەنە نەوەشی کۆرۆنای جە کوردستان، ئێران، 8 وڵاتێ عەرەبیێ، بە گردیی جە وەرهۆرزی دلین و ئەورووپا بە خێرایی تەشەنە مەکەرۆنە و جە چین ڕووو بە کەمییەن و دەسەڵاتدارێ ئا وڵاتەیە سەرقاڵی کۆنترۆڵ کەردەیشەنێ.
ئاشکرا بی جە چین تا ئیسە 2 هەزارێ و 715 کەسێ بە نەوەشیەکەی گیانشان جەدەستدان و نزیک بە 80 هەزار کەسێ تەرێ هۆگێرێ فایرۆسەکەیەنێ و قەرەنتینە کریێنێ. بەپاو تازەتەرین ئاماری جە 24 سەعاتێ ویەردێنە 52 حاڵەتێ گیان جەدەستدای تۆمارێ کریێنێ و 406 کەسێشچ تووشی فایرۆسەکەی بیێنێ. ئانەیچە بە بەرئاورد چەنی ویەردەی تا ئاستێوی باش کەمبییەی نەوەشیەکەی و تا ڕادێوە کۆنترۆڵکەردەیش نیشانە مدۆنە.
هەرپاسە نەوەشیەکەی دەربازو ئەمەریکا، کەنەدا و ئەمەریکای لاتین بە تایبەتی بەرزایکی بییەن و جە ئەمەریکا 57 کەسێ، جە کەنەدا 11 کەسێ و جە بەرزایل 1 کەس تووشێ نەوەشیەکەی بێنێ.
هەتا ئیسە کۆرۆنا جە 41 وڵاتێ جیهانیەنە بێجگە جە چینی، 2 هەزارێ و 936 کەسێ تووشێ فایرۆسەکەی بێنێ و 45 کەسێچ بەهۆشەوە گیانشان جەدەست دان.3 هاموڵاتیێ کرماشانیێ بە 17 ساڵێ و 6 مانگێ زیندانی سزێ دریێ

دادگاو ئینقلابی ئیسلامی 3 هاموڵاتیێ کرماشانیێش بە نامەکێ (سوحبەت ئومیدی، خەلیل ئەسەدی بوژانی، مەهدی ئەدالی)ی بە 17 ساڵێ و 6 مانگێ زیندانی سزێ دێ.

جە شارو کرماشانی سەر بە وەرهۆرزو کوردستانی، دادگاو ئینقلابی ئیسلامی جە ئەرەنیشتێوشەنە کە 2 شەممەی ویەردە ئەنجام دریان، بە تۆمەتبارکەردەی بە دژبەری ڕژێمی و ئاساییشی نەتەوەیی، پڕوپاگەندەکەردەی دژ بە دەسەڵاتی و ئەندام بییەی جە پارتە ئۆپۆزیسیۆنەکانە، 3 هاموڵاتیێ شارەکەیش سزێ دێنێ.
زانیان، کە هەر یەرە هاموڵاتیەکێ ئەرەنیشتێ کرماشان-یەنێ و بە گردی بە 17 ساڵێ و 6 مانگێ زیندانیکەردی سزێ دریێنێ کە نامەکێشان پی جۆرەنێ: (سوحبەت ئومیدی، خەلیل ئەسەدی بوژانی، مەهدی ئەدالی).
ئەگەر سزاکێشان جە دادگاو تەمیزی پەشتڕاستێ بکریانێوە، ئاوەختە بە پاو ماددەو 134ی جە یاساو سزای ئیسلامی سزاکێ کەردەییە مەکریۆنە و پەی گوزەرنای سزاکێشان هەر یەرە هاموڵاتیەکێ ڕەوانێ زیندانێ بکریانێ.(پەدەکە) بنکێ و بارەگێ و ڕای قاچاغە پەی دوژمنی دروست مەکەرۆنە

جە شیلادزێ و سیرێ هێزە چەکدارەکێ سەر بە (پەدەکە-PDK)ی پەی پارێزنای سەربازە ئەرەگێرەکێ تورکیای دەستشان دان ڕای قاچاغە و بنکە و بارەگا دروست کەردەی.

جە ساتەوەختێۋە کە سپا ئەرەگێرەکەو تورکیای دەستشان دان ئەرەگێرتەی پانیشتو کوردستانی، هێزە چەکدارەکێ سەر بە پارتو دیموکراتو کوردستان (پەدەکە-PDK)ی درێخیشان جە هامکاری و پەشتیۋانی پەی ئەرەگێرتەکەی نەکەردەن و سەخاوەتمەندانە چەمساخیشان پەی دوژمنی کەردەن.
جە نۊتەرین خایەنەتەنە هێزە چەکدارەکێ (پەدەکە-PDK)ی پەی پارێزنانی هێزەکێ سپاو تورکیای، جە بەرزایی ڕابیعەی سەر بە شارچەو شیلادزێ و جە کۆمەڵگەو سیرێ نزیک جە شیلادزێ بنکێ و بارەگێ تازێش پەی هێزە ئەرەگێەکێ تورکیای دروستێ کەردێنێ. هاموەخت ڕای قاچاغە-شان پەی دروست مەکەرۆنە و سەرجەم کارئاسانی پەی ئەرەگێرتەی هەرێمەکەی پێشکەش بە دوژمنی مەکەرۆنە. جەی چوارچێۋەنە هەرچی دەرەفەتێ، شۆفڵێ، بلدۆزەرێ و گەڵابێ ناوچەکەیەنە ۋزیێنێ خزمەتو دوژمنی. دیسان هێزەکێ پارتی پەی دژایەتی کەردەی جمیەری ئازادی، بیێنۍ بە چەمساخێ سەربازێ و میتە ئەرەگێزەکێ تورکیای و بنکێ و بارەگاکێ پەکەکەی و گەریلا-یشان نیشانە مەڎانێ.
هەمکاری و چەمساغی چەکدارەکێ پارتی پەی دوژمنی هاموڵاتیێ شیلادزێ و سیرێ-ش بە تەمامی بێزارێ و توڕێ کەردەنێنێ، چونکە ئاڎێ دژ بە ئەرەگێرتەی خاک و ئاۋی-شانێ و بە کەردەیی دژبەرەیەکەشان سەلەمنان. جەی چوارچێۋەنە شیلادزیێ و سیرێیەکێ جە 26 کانوون-و دووەمو 2019ی ۋیەردەی، جەماۋەریانە دژ بە سپا ئەرەگێرکەو تورکیای ئاخێزێ بێنێ و بنکێ و بارەگاکێ دوژمنیشان سۆچنێ بێنێ و سەربازێ و سیخوڕەکێ تورکیشان شاربەدەرێ کەردێ بێنێ. بەڵام دماتەر هێزە ئەمنیێ و چەکدارەکێ پارتی بە دەستگیر و زیندانیکەردەی جەماوەری سەرهۆدەری ئاخێزەکەشان مرکنارە و دەیان کەسێشان خزنیێنە زیندان و دێ بە دادگاو دهۆکی. دماتەر بە پەشتیۋانی هێزەکێ پارتی جارێوتەر هێزەکێ تورکیای گێڵنیێۋە شیلادزێ و سیرێ و جە ئیسێچەنە بنکێ و بارەگێ تازێشان پەی دروستێ مەکریانە. ئانێچە ئانڎەی تەر خەڵکیش توڕەتەر و بێزاتەر کەردەن.جە هەڵەبجە کۆنیشتێ پەی ئەشناسنای فەرهەنگو لهۆنی ڕێکۋزیا

جە هەڵەبجە کۆنیشتێ پەی ئەشناسنای و بەخشای فەرهەنگو لهۆنی کە فەرهەنگێۋی (هەورامی- سۆرانی)ن ڕێکۋزیا و دەیان کەسایەتیێ ڕۆشنۋیرێ و حزبیێ و هاموڵاتیێ بەشدارێش بیۍ.

سەعات 17:00و سەرئێۋارەگاو ئارۆ 4 شەممەی، جە شارو هەڵەبجەی بە سەرپەرشتی سەنتەرو ژیۋای و بە هامکاری ڕاۋەبەری گردیی ڕۆشنۋیری و هونەرو هەڵەبجەی کۆنیشتێ پەی ئەشناسنای و بەخشای کتێبو فەرهەنگو لهۆنی کە فەرهەنگێۋی (هەورامی- سۆرانی)ن ڕێکۋزیا. فەرهەنگەکە جە ئامادەکەردەی و نۋیستەی نۋیسەرو نامی هەورامانی ڕەفعەت مورادی-ین و دکتۆر ناجح گولپی پۆرەلۋایش پەی فەرهەنگەکەی کەردەن.
جە کۆنیشتەکەنە کە دەیان کەسایەتیێ ڕۆشنۋیرێ و حزبیێ و هاموڵاتیێ هەڵەبجەی و هەورامانی بەشدارێ بیۍ سەرەڕاو خێرئامای ئامادەبییەکان، کتێبەکە پەردەش نە سەر لادریا و باس جە دلێئاخنەکێش کریا و گرنگیش جە بواری زۋانەۋانیینە و پەی پارێزنای زۋانی هەورامی هۆرسەنگنیا و جەلاو قسەکەران و بەشداربیەکێ کۆنیشەکەیەۋە بە بایەخەۋە گرنگیش پنەدریا و ستاییش کریا. جە کۆتایی کۆنیشتەکەیەنە بە مەڕاسیمێۋە فەرەنگەکە بەخشیا بە ئامادەبییەکان.
کتێبو فەرهەنگو لهۆنی جە 370 لاپەلێ وەزیرین و هەزاران ۋاتیٛ فۆلکلوٙریٛ هەورامیش جەوێ گرێتەن و ۋاتەکێ هۆرگێڵینێ پەی سۆرانی و جە ئامادەکەردەی و نۋیستەی نۋیسەرو نامی هەورامانی ڕەفعەت مورادی-ین و دکتۆر ناجح پۆرەلۋایش پەی فەرهەنگەکەی کەردەن.گیوم گۆنتارد سیناتۆری فەڕەنسی پەشتیوانی جە مانگێرتەی مەکەرۆنە

گیوم گۆنتارد سیناتۆری فەڕەنسی جە نامێۋەنە پەی یوکسەل کۆچ یۆ جە مانگێرەکانو ستراسبۆرگی پەشتیوانی جە مدرامان و مانگێرتەی دژ بە گۆشەگیری ئیمرالی مەکەرۆنە و بە هەنگامێ ئازایانە و نەتەرسانێ جە قەڵەمش دان.

گیوم گۆنتارد سیناتۆر سەر بە پارتو کۆمۆنیستو فەڕەنسای (PCF)، جە نامێۋەنە پەی یۆکسەل کۆچ هامسەرۆکو کۆنگرەو گلێرگەی دیموکراتیکی جە ئەورووپا (KCD-E) کە هاموەخت یۆن جە 14 مانگێرەکانو ستراسبۆرگی، پەشتیوانی وێش جە مدرامان و مانگێرتەی دژ بە گۆشەگیرکەردەی ڕێبەر عەبدوڵا ئۆجالانیو کۆشای ئازادی کوردی نیشانە دان.
سیناتۆر گۆنتارد جە نامەکێشەنە مدرامان و مانگێرتەی دژ بە گۆشەگیری ئیمرالی بە هەڵۋێست و هەنگامێ ئازایانە و نەتەرسانێ بەنامێ مەکەرۆنە و ۋاتەنش: "جە نزیکەۋە چەمداری دۆزەو کوردی جە تورکیا و هەر چوار بەشێ کوردستانی و مانگێرتەی دژ بە گۆشەگیری مەکەرۆنە. ئاگادارەنان کە ناهەقی فرە بە کوردی دۆزەکەێش مەکریۆنە و مشیۆم دمایی پانەیە و سەرجەم پاشێلکاری مافەکێ کوردی جە تورکیا وناوچەکەنە بەیۆنە و گۆش بە داۋاکاری مانگێرەکان بدریۆنە و قبوڵێ بکریانە. مشیۆم جە ئاستی میاندەوڵەتییەنە پا ئاڕاستە دەست بە جموجوڵی خێرا بکریۆنە، چونکە گلێرگەی میاندەوڵەتی ۋەرپرسیارەن و مشیۆم ڕاوشونی بەپەلە بگێرۆنە ۋەر".
گیوم گۆنتارد سیناتۆری فەڕەنسی جە نامەکێشەنە پەشتیۋانی جە فەرهاد ئەنجو یۆ جە پارلەمانتارە دەستگیرکریاکانو هەدەپەی مەکەرۆنە و خەبات و کۆشای هەدەپەی بە ۋەڵکەوتەۋاز مزانۆنە و هامسۆزی وێش پەی هەدەپەی بەرۋستەن. هاموەخت بانگەوازیش جە دەوڵەتێ و حکومەتێ فەڕەنسای و ئەوروپای کەردەن تا هەوڵ بدانە پەی کۆتایی ئاۋردەی بە هێرشەکان کە مەکریانە سەرو هەر چوار بەشێ کوردستانی.ۋاۋیەرە جەنگییەکێ تورکیا 6 جارێ ئاکرێ- شان بۆردومان کەرد

ۋاۋیەرە جەنگییەکی تورکیای ئەرەگێری 6 جارێ دەڤەرو نەهلێی کە سەر ئاکرێ-ن بۆردومان کەردەن و بۆردومانەکێ زیانی گیانیشان نەبییەن بەڵام زیانی فرەی ماددیشان ۋنە کەفتەنەۋە.

سەرسەبای ئارۆی، دەگاو هیزانکێی کە سەر بە دەڤەرو نەهلێ-و قەزا (شارستان)و ئاکرێ-یەنە 6 جارێ پەیاپەی جەلاو ۋاۋیەر (باڵەپڕ)ە جەنگییەکێ سوپا ئەرەگێرەکەو تورکیایەۋە بۆردومانە کریێنە. بۆردومانکەردەکەی جە سەعات 07:00و سەرسەبای دەستش پنەکەردەن و تا دمانیمەڕۆی بەردەۋام بییەن. سەرچەمەکێ هەۋاڵی جە ئاکرێ-ۋە ئاشکراشان کەردەن: "بۆردومانەکێ زیانی گیانیشان نەبییەن، بەڵام زیانی فرەی ماددیشان دان جە باغێ، دارستانێ و لەۋەڕگێ ناوچەکەی و ئەرەنیشتێ ناوچەکەیش تووشێ تەرسێ و نیگەرانی کەردێنێ.
جە 3 ڕووێ ۋیەردێنە، ۋاۋیەرە جەنگییەکی ڕژێمو تورکیا 11 جارێ هەمان ناوچەشان بۆردومان کەردەن و چەنڎین جارێچ ۋاۋیەری بێۋایەر (بێبیلۆت)ێ هەمان ڕژێمی سەرو ئاسمانو ناوچەکەیەرە سوڕێنێۋە.بە ئەۋەتەقای مینی گەنجێۋی شمشێری بریندار بی

جە سوفی جانە (عوسمان ڕۆستەمزاده) گەنجی شمشێری بە ئەۋەتەقای مینی بریندار بی و پەی چارەسەری بریا نەوەشخانە.

جە دەڤەرو سوفی جانەی کە مەگنۆنە میانو شارەکانو تەوێڵێ و نەوسوڎێ و سەر بە هەرێمو هەورامان-یەن، ئارۆ سەرسەبای بە ئەۋەتەقای مینیۋی دژە کەسی (عوسمان ڕۆستەمزاده) تەمەن 23 ساڵێ خەڵکو دەگاو شمشێر-ی سەر بە پاۋە شاری برینداربییەن.
کەسی برینداربییە پاژنەو پایش پڕان و پەی چارەسەری بریان نەوەشخانەو قودسی جە شارو پاۋەی، بەڵام ۋەرو ئانەی برینەکەش سەخت بییەن ڕەۋانەو نەوەشخانەو تاڵەقانی کرماشانی کریان.
چەنڎ هەفتێ جەی ۋەڵتەر هەر جە سوفی جانە بە ئەۋەتەقای مینیۋی دژە کەسی باغدارێۋی تەری شۆشمەیی بەنامێ (ئەشکان فەتاحی) بریندار بییەبێ و بەی تەورە جە یەک مانگەنە 2 هاموڵاتیێ هەورامانی بیێنێ قوربانیێ مینی.
جە سەردەمو جەنگە 8 ساڵانەکەو (ئێران - ئێراق)یەنە (1980-1988) هەزاران مینێ دژە کەسیێ جۆراوجۆرێ و قەدەغەکریێ جە ناوچە مەرزنشینەکێ هەورامان-یەنە نریێنێ و بە ئا هۆکارە ساڵانە چەنڎین کەسێ مەبانە قوربانیێ یان کەمئەندامێ مەبانێ.هێرش و ئەرەگێرتەی عەفرینی 2 ساڵیش پەڕکەردەوە

جە 2018/01/20ی دەیان هەزارێ سەربازێ و چەتێ تورکیای یورششان بەرد سەرو عەفرینی و دمای 58 ڕوان جە مدرامانی قارەمانانە و ئەفسانەیی دەرەنجام هەرێمەکە ئەرەگیریارە و دوژمن قێزەونتەرین تاوانێش دژ بە عەفرینی و عەفرینەیەکان ئەنجامی دێ.

عەفرین ئا هەرێمە سەرسەوز و ئاوەدانە بێ کە جە 2011وە تا 2018 کە دلێ جەنگی و ئاڵۆزیەکێ سوریا-یەنە بییەبێ بە ئارامتەرین و سەرقامگیرتەرین هەرێم جە سوریانە و هامکار پەناگەی پارێزیا و ئارام بێ پەی سودان هەزارێ جە کۆچبەرەکان سوریا. جە هەرێمەکەنە سەرڕاو کوردی، عەرەبێ و تورکومانێ و کرایستیانێ، ئێزیدیێ و موسڵمانێ و پێکئاماکێ تەرێ جە سایەو وێسەری دیمۆکراتی-یەنە ئازادانە و ئاشتیانە و بێکێشە ژیوای بەسەر مەبەرێنێ. بەڵام ڕژێمە ئەگەرگێرەکەو تورکیا ئەی بارودۆخەش پەی هەرس و قبوڵ نەکریێنە و هەر جە سەرەتاوە بە ئاشکرا دژبەریش مەکەرێنە. پەوکەی جە 2018/01/20یەنە، دمای ئانەیە چراوی سەوزەش جە زلهێزەکان پەی هۆرکریا، ئا ڕژێمە دژە کورد و دژە ئانزانییە، بە دەیان هەزارێ سەربازێ و دەیان هەزارێ جە تاقمە بەگرێگیریاکانش یورشش بەرد سەرو عەفرینی. جە یۆرشەکەنە جە ئاسمانەوە دەیان باڵەپڕی جەنگیێ و جە زەمینەوە سەدان تانکێ و زرێپۆش و تۆپێ و هاوەنێ و چەکێ قورسێ بەشدارێ بێنێ. جە وەرانوەرەنە شەڕڤانەکێ ئازادی کوردستانی مدرامانی قارەمانانە و ئەفسانەیی و مێژووییشان نیشانەدا و زیانی گیانی و ماددی و مانەوی مەزنشان جە دوژمنی دا کە بەجۆرێ بەهۆو مدرامانەکەیەوە سوپا ئەرەگێرەکەو تورکیا کە دووەمین سوپاو هامپەیمانی ناتۆی بێ جە ناوچەکە و جیهانەنە بییەبێ گاڵتەجاڕ. دەرنجام جە دمای 58 ڕوان جە مدرامانی کەم وێنەی و بێهامتای کوشتەی هەزاران سەربازێ و چەتێ دوژمنی جە گەلەکۆمێوی مایندەوڵەتیەنە هەرێمەکە ئەرەگیریارە و ڕژێمە دڕندەکەو تورکیای و تاقمە چەتەکێش قێزەونتەرین تاوانیشان دژ بە عەفرینی و عەفرینەیەکان ئەنجامی دێ.
سەرڕاو ئەرەگێرتەکەی بەڵام عەفرینیەکێ تەسلیم بە واقعی نەبیێ و هەر زوو هێزەکانی ڕزگاری عەفرین-یشان پەی ڕووبەڕووبییەی دوژمنی ئەرەگێری مەرزانارە و دووێ ساڵێن پەیتا پەیتا و بەبێ مدرای چالاکیێ دژ بە سەربازێ و چەتەکێ تورکیای چالاکیێ ئەنجامی مدانێ.
سەبارەت بە تاوانێ و کەردە چەپەڵەکێ تورکیای و تاقمە چەتەکانیش جە عەفرین، ڕێکوزیاو مافەکێ مرۆڤو عەفرینی جە دووەمین ساڵیادو ئەرەگێرتەی عەفرین-یەنە ڕاپۆرتە ئامارش وەڵاوکەردەنەوە کە بەی تەورەنە:
325 هەزارێ هامولاتیێ جە ئەرەنیشتەکانو عەفرینی کۆچبەرێ بینێنێ و کۆچبەری هیشتای بەردەوامەن. 543 هامڵاتی شەهیدێ بینێ
489 هاموڵاتیێ بەتۆپواران و 54 هاموڵاتێ بە ئەشکەنجە شەهیدێ بینێ.
100 ژەنێ و زارۆڵێی بێسەروشۆنێ کریێنێ و چارەنویسشان نادیارەن و 3 ژنی کۆتاییشان بە ژیوایشان ئاوردەن.
670 هامولاتیێ بریندارێ بێنێ کە 300شان زارۆڵێ و 210شان ژەنیەنێ.
60 ژەنی دەستدرێژیشان مەکریان سەر.
6 هەزارێ هاموڵاتێ ئەڕفانیێنێ.
3300 هامولاتیێ چارەنویشیان نادیارەن
جە سەرتاو 2019یەوە تاکو ئێسە 152 جارێ عەفرین بۆردومان و تۆپوان کریان و جە ئاکامشەنە 41 هاموڵاتیێ شەهیدێ بیێنێ و 78 هاوڵاتیێ بریندارێ بیێنێ.
2 شوباتو 2019ی بە بۆردومان تورکیای جە تل ڕەفعەت 10 زارۆڵێ ئاوارێ عەفرینی شەهیدێ بیێنێ و 10ی تەر بریندارێ بیێنێ.
جە عەفرین و ناوچەکانیش 198 ئەوەتەقایێ ڕووەشان دێنێ.
17 شۆنەوارێ مێژوویی چوون، نەبی هوری، جێ بەرات، مارمارۆن، عیندارە و پەرستگێ خاپورێ کریێنێ.
10 گۆڕستانێ و مەزارێ خاپورێ کریێنێ.
پەیکەرو کاوەی ئاسنگەری دڵێڕاسی عەفرین-یەنە خاپوور کریان.
سەدان یانێ هاموڵاتیان خاپورێ کریێنێ.
64 قوتابخانێ خاپورێ کریێنێ و دەیانی تەرێ کریێنێ بە بارەگێ سەربازیێ.
50 هەزارێ وانکارێ جە وانای بێبەشێ کریێنێ.
جە سەرجەم قوتابخانەکانە زوانی کوردی قەدەغە کریا و بە زۆر زوانی تورکی یاگێش گێرتەوە.
دەیان کیلۆمەترێ دیواری بتۆنی - چیمەنتۆ دروست کریان.
140 کارگێ بەرهەمو ‎ڕوەنو زەیتوونی دەستگیریان سەرشارە.
70 هەزار تەنێ ڕوەنو زەیتونی دزیان و بە نامێ بەرهەمی تورکی بە ئیسپانیای ورەشیان.
180 هەزارێ درەختێ زەیتونی بڕیێنێوە و دلێنەبریێنێ.
15 هەزارێ دارێ بەلوان و 3 هەزارێ تەرێ درەختێ جۆڕاوجۆڕی بڕیێنێوە.
11 هەزار هێکتارێ زەمینێ کشتوکالێی سوچنێنێ کە بەهۆشەوە 10 هەزارێ درەختێ زەیتونی سوتێنێ.
2 هەزارێ و 180 دۆنمێ زەمینێ کشتووکاڵیێ تەرێ سوچنینێ.جەمال شەریک: 15و تەباخی سەرکەوتەی کوردی و گەلانیش مسۆگەر کەرد

جەمال شەریک ئەندامو کۆمیتەو ناوەندی (پەکەکە-PKK)ی دەستنیشانش کەرد: "15و تەباخی سەرکەوتەی و دیموکراسیش پەی کوردی و گەلانو وەرکەوتی دلینی خوڵقنان و دیموکراتیی بییەی تورکیای وابەستەن بە ئازادی کوردیەۋە".

جەمال شەریک ئەندامو کۆمیتەو ناوەندی (پەکەکە-PKK)ی بە بۆنەو 35مین ساڵیادو قەڵەمبازو 15و تەباخی (جەژنەو ئەۋەژیۋای کوردی و بندەستان) قسێش کەردێنۍ و قەڵەمبازەکەش هۆرسەنگنان. شەریک سەرەتا جە کەسایەتی (مەعسوم کۆرکماز ئەشناسیا بە عەگید) فەرمانداری ئەفسانەیی قەڵەمبازەکەیەنە سەرجەم شەهێدێ ڕاو ئازادی کوردستانیش بە ڕێزداری ۋیرئاۋردێنێۋە و جەژنەکێش جە ڕێبەر عەبدوڵا ئۆجالانی و گەلێ کوردستانی و وەرهۆرزی دلینی پیرۆزە کەردێنە و ۋاتەنش: "جە 35 ساڵێ کوشای ئازادییەنە دەستکەفتێ فرە مەزنێ مسۆگەرێ کریێنۍ کە بێگومان بەقوربانیێ مەزنێ، دەیان هەزارێ شەهیدێ، وێرانبییەی هەزاران دەگایان و کۆچبەربییەی ملیۆنان کەسان ئەی دەستکەفتێ ئافڕیێنێ".
شەریک ئاشکراش کەردەن: "دەستکەوتەکێ 15و تەباخی تەنیا پەی کوردی نیەنێ، بەڵکو پەی سەرجەم گەلانو وەرهۆرزی دلین (ڕۆژهەڵاتی ناوین)ی و جیهان-یەنێ، کە بە جەنگ و ڕووبەڕووبییەی چەنی سەرمایەداری جیهانی، هێزە دماکەوتێ و نۆکەرێ و خائینەکێ کوردستانی، تورکیای و وەرهۆرزی دلینی مسۆگەرێ کریێنۍ. تا جە ئەی ڕاستییەیە نەیاۋمێنە، نمەتاومێنە پەی بە گەورەیی 15وتەباخی ببەرمێنە. جە ڕاستییەنە کودەتا فاشیزمیەکەو 12و ئەیلولی دژو کوردی و هێزە دژبەرە دلێیەکان کریا، بەڵام دیسان نەتاواش کوشای ئازادی کوردی سنوردار بکەرۆنە. 15و تەباخی دژ بە ئانەیە بی بە هەڵمەتێۋە پەی ئازادی و دیموکراسی کوردی و تورکیای".
شەریک ۋاتەنیچش: "ئەگەر قەڵەمبازو 15و تەباخی و کۆشای ئازادی کوردی و گەریلای نەبیێنۍ، ئەگەر جە ڕۆژاڤاو کوردستانی بە مدرامانی مێژوویی کۆتایی بە داعشی نەئاۋریابیە، بێگومان ئارۆچ جە تورکیانە بێجگە جە فاشیزمەکەو ئاکەپە-مەهەپەی هیچ پارتو ڕێکۋزیا و سازیێ تەرێ نەمەنێبێنۍ و مەیڎانەکە پەی ئەردۆغانی و باخچەلی چۆڵ کریابێ. پۆکەی پنەۋازی هەن ئا ڕاستییە بۋینیۆنە. کێشە و پەرسەو ئیسەو تورکیای دیموکراتیی بییەی و ئازادی کوردستان-یەن، بەڵام مشیۆم بزانیۆنە تا کوردستان ئازاد نەبۆنە، تورکیاچ دیموکراتیک نمەبۆنە. بەڵام پەی یاوای بە ئازادی کوردستانی و دیموکراتیک بییەی تورکیا، پنەۋازی بە نیشاندای هەڵۋێستی ڕاستە و دروستی هەن، ئەگەر ئانە نەکریۆنە مسۆگەر ئامانجەکەم بە دی نمەیۆنە و هامکات پەرسەو ئازادی گەلانو تورکیای هەرگیز چارەسەر نمەبۆنە. بژاردێۋی بەی تەورە ئینا ۋەردەمو گەلانو تورکیایەنە، یان ئازادی کوردی و کوردستانی قبوڵ مەکەرانێ کە دیموکراسی تورکیاش شۆنیەرە مەیۆنە، یان ئانەن کە چەمەڕێ ببانە تا کورد و کوردستان ئازادێ ببانە و ئاوەختە ئاڎێچێ (گەلێ تورکیای) بە دیموکراسی بیاوانە، بەدەر جە ئینەیە بژاردەی تەر نییەن و تورکیا و گەلەکێش هەرگیز شاهدێ ئازادی و دیموکراتی نمەبانە".جە پاوە (ناسک خەیاڵان) پەردە سەرش لادریا

جە پاوە شار کتێبو (ناسک خەیاڵان)ی کە تاریخو غەزەلێ هەورامی-ێن و جە نویسەی و بەرهەمئاوردەی عەدنان مورادی-ن بە مەراسیمی گەورە پەردە سەرش لادریا و کتێبخانەی هەورامیش پنە دەوڵەمەند کریا.

جە شار پاوەی کتێبو (ناسک خەیاڵان)ی کە تاریخو غەزەلێ هەورامیێ جەوێش مەگێرۆنە بە مەراسیمی گەورە پەردە سەرش لادریا و دەیان کەسێ ئەدەبدۆستێ و غەزەلنویسێ بەشدارێ بیێ.
جەی بارەوە پەلیانەو سەلام پاوەی ئەرەیاونانش: "جە سەرەتاو مەراسیمەکەیەنە عدنان مورادی نویسەر و بەرهەمئاوەرو ناسک خەیاڵانی قسێش کەردێنێ و سەرەڕاو خێرئاوردەی مێمانەکان و سپاگوزای جە دەستگاو پەخشو ئارۆی، ئەنجومەنو تریفەی، ئەنجومەنو مەولەوی، ئەرەمەرزیاو نەسیمو فەرهەنگو هەورامان، ئەنجومەنو دکلەمەی و ئاکەس و لایەنا کە هامکارێش بیێنێ، هاوەخت ستایشو دەزگاکێ یاۋنەری هەورامانیش کەردەن چوون، پاوە پرێس، سەلام پاوە، کۆمەکاڵ و دەنگی نوریاوی کە جە زانیاریدای سەبارەت بە کتێبەکەیش هامکاریشان کەردەن".
مورادی باسیچش جە دلێئاخنو کتێبەکەیش و دەستپنەکەردەی بە نویستەی غەزەلیێ هۆرامیێ جە دێرزەمانەوە تا ئارۆ کەردەن و واتەنش: "ناسک خەیاڵان تاریخو غەزەلی هەورامیێش بەرجەستە کەردەن کە دێرینەی سەدان ساڵەش هەن و مەگێڵۆنەوە پەی ساڵەو 900 کۆچی مانگی و هۆنای بە ئی شێوازەیە جە شێخ شەهابەدین کاکۆزەکەریایی، خانای قوبادی، گەڕوسی، صەیدی هەورامی، خەیاڵی، فکری، میلی، سید عبدالله کلجینی ، قاضی صبغه الله ئەنصاری ، میرزا سعدالله خەدیری ، عابد سەڕاجەدینی نەقشبندی دەستش پنە کەردەن و بە موحەمەد عەلی فاوجی، بە کەیومەرث نیکڕفتار، موحەمەد کوردستانی، ئیراهیم ڕەسول ئابادی، موحەمەد یوسف ڕەسول ئابادی، مۆمن یەزدانبەخش، موحەمەد ئەمین میرزایی، محمد ڕەشید ئەمینی، فەیسەڵ هدایەتی، موحەمەدعەلی مەحمود نژاد ، عەلی ئەشرەف عەزیز زاده، ئیبراهیم سابقی، صەباح جەباری، سەید ڕەحمان مەحمودی، عەدنان مرادی، فەرید عەبباسی، سەعدی غەریبی، ئقباڵ نەوروزی، موختار هدایەتی، حکمەت موحەمەدی، بەختیار لوتفی، پەرویز بابایی، سەید ناصر فەتاحی ، بهروز موحەمەدپور ، جەمال قادر پور ، یاسر ڕشیدی، ماریا عەزیزی، شوعیب خالدی زاد، عەبباس غەریبی، هەیاس غریبی، ئامینێ رەحیمی و حافظ ئەمەدی ....تاد درێژەش پنە دریان".
دماتەر جە درێژەو مەراسیمەکەیەنە غەزەنویسێ ئارۆ هەورامای هەر جارەو چوارشان غەزەلەکانشان پەی ئامادەبییەکان مەوانێنێوە و ئانڎەی تەر مەراسیمەکەی ڕازنێنێوە.
جە کۆتایی مەراسیمەکەینە دلێ جۆش و خۆرۆشیەنە پەردە سەرو کتێبو ناسک خەیاڵانی لادریا و کتێبخانەی هەورامیش پنە دەوڵەمەد کریا. ناسک خەیاڵان 220 لاپەڕێن و دەستگاو چاپ و پەخشو ئارۆی چاپ کەردەن و وەڵاوش مەکەرۆنەوە،جە عەفرین و شێراوا 14 سەربازێ و چەتێ تورکیای کوشیێ

هێزەکێ ڕزگاریی عەفرینی (HRE) ئاشکراش کەرد: "جە عەفرین و شێراوا شەڕڤانەکێشان زنجیرە چالاکیێشان دژ بە هێزە ئەرەگێرەکێ تورکیای و تاقمە چەتە بەکرێگیریاکێ ئەنجامێ دێنێ و جە ئاکامشانە 14 سەربازێ و چەتێ تورکیای کوشیێنۍ".

هێزەکێ ڕزگاریی عەفرینی (HRE) سەبارەت بە زنجیرە چالاکیێ کە شەڕڤانەکێشان جە عەفرین و شێراوا دژ بە هێزە ئەرەگێرەکێ تورکیای و تاقمە چەتە بەکرێگیریاکێش ئەنجامێشان دێنێ، ۋەڵاکریای لەشکریش دان و جە میانشەنە ئاشکراش کەردەن: "جە دووێ ڕووێ ۋیەردێنە جە عەفرین و شێراوا شەڕڤانەکێمان جە بەردەۋامی مدرامانی دژ بە ئەرەگێرتەی، زنجیرە چالاکیێشان دژ بە هێزە ئەرەگێرەکێ تورکیای و تاقمە چەتە بەکرێگیریاکێش ئەنجامێ دێنێ و جە ئاکامشانە گورزی فرە قورسی گیانی و ماددی جە دوژمنی دریان".
تەمامی ۋەڵاکریاکەی:
"جە 26 حوزەیرانی، جە میانو جادەو عەفرین - دەگاو باسووتێ-ی سەر بە ناوچە شێراوا-ی، شەڕڤانەکێمان بۆسەشان پەی کارۋانێۋی سەربازی تورکیای نیانەرە و کارۋانەکە بە قورسی دریانش ۋنە و جە ئەنجامشەنە 1 سەرباز کوشیان و 7 سەربازێ بە سەختی زامدارێ بیێنۍ".
"جە 27و حوزەیرانی، جە دەگاو کەباشین-ی سەر بە ناوچەو شێراوای، بەرزایی دەگاکێ کە چەتەکێ تورکیای بارەگاشان چەنە ۋستەن و بنکێۋی سیخوڕی تورکیای جە دەگاکێنە کریێنێ ئامانج و جە ئاکامشەنە جەنگ ڕووەش دان و شەڕڤانەکێمان گورزی قورشان جە دوژمنی دان. ئانڎە زانیان جە چالاکیی و جەنگەکەنە 4 چەتێ کوشیێنۍ و 1 چەتە زامدار بییەن. هاموەخت چەندین سەربازێ تورکیای کوشیێنۍ و بریندارێ بیێنۍ بەڵام ژمارەشان نەزانیان. دمای چالاکییەکەی جە دەگاکێ و دەوروبەرشەنە سپا ئەرەگێرەکەو تورکیای و تاقمە چەتەکێش ئۆپەراسیۆنی سەربازیشان ئەنجام دان. شەڕڤانەکێمان جە ئۆپەراسیۆنکارەکانشان دان و ئانێچە کوشیای 5 چەتێ و زامدار بییەی 2 چەتێ دوژمنیش شۆنیەرە ئومان. هاموەخت شەڕڤانێمان بە سوکی زامدار بییەن".
"جە 27و حوزەیرانی، جە گەڕەکو ترندێی دلێ شارو عەفرین-یەنە، شەڕڤانەکێمان دژ بە چەتەکێ بەنام (پۆلیسی سەربازی) چالاکیشان ئەنجام دان و بەهۆشەۋە 1 چەتە کوشیان و یۆی تەر زامدار بییەن".
"بە گردیی جە سەرجەم زنجیرە چالاکییەکانە جە عەفرین و شێراوا 14 سەربازێ و چەتێ ئەرەگێرێ تورکیای کوشیێنۍ و ژمارێۋی فرێ زامدارێ بیێنۍ"جە ئیدلب جەنگ قورسەن و گەل دژ بە تورکیای سەرهۆردایش کەرد

جە ئیدلب-و سوریای کە چەنڎین ساڵێن تورکیای گێرتەنەرە بارودۆخ فرە خراپەن و جەنگی قورس ڕووە مڎۆنە و گەل دژ بەستەم و زۆرداری تورکیای و تاقمە چەتەکانش ناڕەزایەتیش نیشانەدا.

پارێزگاو ئیدلب-ی جە سوریا سات بە سات بارودۆخش خراپتەر و خراپتەر مەبۆنە و جەنگ و یانەوێرانی باڵش کێشتەن سەرشەرە. پارێزگاکە جە دماای ئاخێز و سەرهۆردای سوریا و لاڕارەبەردەی ئاخێزەکەی و تا بە ئارۆ هەرگیز ئارامیش بە وێشەوە نەڎیەن. بەتایبەتی جە ئا وەختەوە جەلاو تورکیای و تاقمە چەتەکانشەوە (ئەلقاعدە، جەبهەت نوسرە و داعش) گیریانەرە، هێزە ئەرەگێرەکێ ڕۆوانە تاوانێ ئەنجامێ مڎانێ و ستەم و زۆرداری دژ بە ئیدلبیەکان پەیڕەو مەکەرانێ. ئانەیچە خەڵکیش بێزار و توڕە کەردەن و تا ئیسە چەنڎین جارێ ئیدلبیەکێ دژ بە ئانەیە ناڕەزایەتیێشان ئەنجامێ دێنێ و سەرشانهۆردان. تورکیای کە هەرگیز غەمش سوریەکێ بەگردی و ئیدلبیەکێ بە؟تیبەتی نەبییەن، هەمیشە؟پەی بەرژەوەندی وێش و گورزدای جە ڕۆژاڤاو کوردستانی دەستکەوتەکانیش بە ڕێککەوتەی چەنی ڕووسیا و سوریای هەرچی تاقمێ چەتێ سوریای هەنێ جە پارێزگاکێ تەرێ سوریایەوە ئاوردێنێش ئیدلیب و جە ئیسەنە دەیان هەزارێ چەکدارێ چەتێ تەرسناکێ جە پارێزگاکەنە مۆڵێ دریێنێ. دیسان جە ڕۆزگارو ئارۆیەنە ڕژێمو تورکیای سەودا و مامەڵەش چەنی سوریا و ڕووسیای کەردەن و چراوێ سەوزەش پەی هێرشکەردەی سەرو پارێزگاکەی هۆرکەردێنە. جەی چوارچێوەنە جە شەوێ ویەردێ تا بە ئیسە هێزەکێ سوریای بە پشتیوانی ڕووسیای نزیک بە 500 هێرشێ زەمینێ و ئاسمانیێشان کەردێنێ سەرو ناوچە جیاجیاکانو پارێزگاکەی. جە هێرشەکانە دەیان هاموڵاتیێ مەدەنیێ کوشیێنێ و دەیانێ تەرێچ بریندارێ بیێنێ کە فرەتەر قوربانیەکێ زارۆڵێ و ژەنیەنێ. هەرپاسە زیانی فرەی ماددی جە مەدەنیەکان کەفتەن و هەزاران کەسێ کۆچبەرێ بیێنێ.
ئەی بارودۆخە جارێویتەر ئیدلبیەکێش توڕێ کەردێوە و پۆکەی سەرسەبای ئارۆی هەزاران کەسێ دژ بە ستەم و زۆرداری و شەڕەنگێزی تورکیا و هۆرکەردەی چراوێ سەوزێ پەی سوریای و ڕووسیای ڕاپیمایشان ئەنجام دان و ڕووەشان نیێنە دەربازەو سنوری باب ئەلهەوای.
ئیدلبیە ڕاپیمەرەکە داواشان جە ڕژێمو تورکیا و تاقمە چەتەکانش کەردەن: ئیدلبی بازانە جیا و زیاتەر پارێزگاکەی و گەلەکەیش تووشو نەهامەتی و یانەوێرانی و جەنگی و کۆچبەری نەکەرانێوە. هێزە ئەرەگێرەکێ تورکیای و تاقمە چەتەکێ جیاتی گۆشدای بە داواکاری جەماوەری، کەچی بە چەک و تەقە ڕووبەڕووێشان بیێنێوە. بەڵام ئانە جەماوەرش نەسڵەمنانەوە و بەڵکو سورتەرش کەردەن سەرو داواکاریەکەیشان.دمایین زانیاریێ مدرامانی و جەنگی جە ڕۆژاڤاۋە

هێرشێ و ئەرەگێرتەیی تورکیای و تاقمە چەتە بەکرێگیریێکێش 5 شەۋانە ڕووێن بەردەۋامێنی و جە ۋەرانۋەرەنە گەلێ و شەڕڤانەکێ سەرنیشت و ۋەرهۆرزو سوریای قارەمانانە و ئەفسانەوار ڕووبەرووشان مەبانێۋە و جە سەرجەم مەیڎانەکانە شکستی مەزنشان مڎانە.

دمایین زانیاریێ مدرامانی و جەنگی و هەۋاڵەکێ پەیۋەست بە ڕۆژاڤای و سەرنیشت و وەرهۆزو سوریای:
02:00 تا 06:00
جە سەرێکانی و دەوروبەش هێزەکێ سوریای دیموکراتیکی - قەسەدە، هێرشی پێچەۋانەشان کەردەن سەرو سپا ئەرەگێرەکەو تورکیای و چەتەکانش و گورزی فرە قورشان دێنێۋنە و شارەکە و دەوروبەرشان چنە پاکێ کەردێنێۋە و هامکات دەیان سەربازێ و چەتێ کوشیێنێ و دەیانی تەریچ بریندارێ بیێن و ژمارێۋیچ بە دیل گیرێنێ.
سەرسەبای ئارۆی فەرمانداری گردیی سپا ئەرەگێرەکەو تورکیای بانگەشەش کەردەبێ، گوایا دەستشان گێرتەن سەرو سەرێکانی-یەرە، بەڵام هەر زوو ئا بانگەشە بە درۆ ۋزیاۋە و دیمەنێ نۊینێ جە شارەکەۋە ۋەڵێ کریێۋە کە پێچەۋانەکەیش سەلەمنێنە.
09:05
ۋاۋیەرە جەنگییەکێ تورکیای ئەرەگێری کامپو پەنابەرەکانش جە عەین عیسا بۆردومان کەرد. بەڵام زیانە گیانیێ و ماددیەکێ بۆردومانەکەی دیارێ نییەنێ.
08:37 موراد کارایلان ئەندام جە کۆمیتەو ڕاۋەبەری پەکەکەی ئاشکراش کەرد: "جەی قۆناغە تاریخیی و قەیرانیەنە، کێ وێش بە مرۆڤ، دیمۆکراتیۋاز و ئازادیۋاز مزانۆنە جا ئەگەر فارس، عەرەب، تورک یان سەر بە کام گەلی ببۆنە، مشیۆم دژ بە ئەرەگێرتەییە فاشستانە و نامەرادانەکەو ئاکەپە - مەهەپەی بمدرۆنەۋە و هاموەخت پەشتیۋانی جە مدرامانە ڕەۋا و قارەمانانەکەو ڕۆژاڤا و سەرنیشت و وەرهۆرزو سوریای بکەرۆنە. هاموەخت گەریلاکێ ئازادی کوردستانی (هەپەگە و یەژەئاستار) ئەرک و ۋەرپەرسیاری ۋێشان بە جا باۋەرانێ".
08:45
جە گرێ سپی دوژمن و چەتەکێش مەدەنیەکان مەکەرانێ ئامانج کە پەشتیۋانی جە مدرامانی مەکەرانێ و قەڵغانێ زیندێشان دروستە کەردەن. بەڵام سەرەڕاو ئانەیە مەدەنیەکێ دەستبەردارێ قەڵغانەکێشان نمەبانێ و ئامادێ نییەنێ ناوچەکەی جیابازانە.
08:20
کاریلان ۋاتش: "مشیۆم گەلەکەمان هەرگیز نەتەرسۆنە و کەس جاگە و یاگەو وێش جیانازانۆنە، مشیۆم هەڵێۋ کە جە عەفرین کریا دووبارە نەکریۆۋە و هەر کەس جە یانە، کۆڵان، دەگا، شارچە و شارو وێشەنە بمەنۆۋە. ئینە فرە گرنگ و ستراتیژییەن. چونکە پیلانەو دۆژمنی چۆڵکەردەی هەرێمەکەیەن جە خەڵکە ڕەسەنەکەیش و دەرەنجام فاڕای دیموگرافییەکەیشەن". 08:11
جە شارچەو سلوکی سپاو تورکیای و چەتەکێش هێرشان کەردەن سەرو کارمەندانو تەندروستی. دمای ئانەیە شەڕۋانەکێ قەسەدەی ڕووبەڕووشان بیێنێۋە و جەنگی فرە قورس قۆمیان و وردەکاریەکێ جەنگەکەی نەزانیێنێ
08:11
جە گرێ سپی سپاو ئەرەگێرەکەو تورکیای و چەتەکێش بۆسەشان نیانەۋە و 2 ئامبوڵانسێشان کەردێنێ ئامانج و جە ئاکامەنە دووێ کارمەندێ تەندروستیشان ئەڕفانێنێ.
08:00
جە سەرێکانی جەنگی فرە دژوار جە میانو شەڕڤانەکێ ئازادی و سپاو تورکیای و چەتەکانشەنە مەقۆمیۆنە. بە تایبەتی جە ناوچەی پێیشەسازی جەنگەکە فرە قورستەرەن و شەڕڤانەکێ قەسەدەی مدرامانی قاڕەمانانەو ئەفسانەوار مەکەرانێ و دوژمن دەیان کوشیێ و بریندارێ هەنێ.کەمپین پەی بایکوت-کەردەی تورکیای #BoykotTürkiye# ڕێکۋزیا

جە پانیشت (باشور)و کوردستانی کەمپین پەی بایکوت-کەردەی تورکیای ڕێکۋزیا و داۋا کریا کەس سەردای تورکیای نەکەرۆنە و کاڵای تورکی نەسانۆنە.

دمابەدامی ئانەیە جە ترابزۆن سەر بە تورکیای تورکە نەژادپەرەستە دژە کوردەکێ هێرششان کەرد سەرو ژمارێۋ گەشتیارێ پانیشت (باشور)و کوردستانی و سوکایەتیی فرەشان بەوێشان و ئاڵاکێشان کەرد و ڕژێمو تورکیای جە دمای سوکایەتیکەردەی و زیندانیکەردەیشان گەشتیارەکێش سنوربەدەرێ کەردەبێنێ، جە باشور ناڕەزایەتی جەماوەریش شۆنیەرە ئوما و جە پەرچەکەردارێۋەنە کەمپین پەی بایکوت-کەردەی تورکیای ڕێکۋزیا.
کەمپینەکەی بەنامێ (#ناچین_بۆ_تورکیا-#نمەشمێ_تورکیا-StopVisitingTurkey-#BoykotTürkiye#) جەلاو ژمارێۋ جە ڕۆچنامەۋانێ، چالاکۋانێ و هاموڵاتیێ باشوریەۋە ڕێکۋزیان. ڕێکۋزیەرێ کەمپینەکەی داۋاشان کەردێنە: "پێسەو سەرەتایێ پەی یۆگێرتەی و یەکدەنگی کوردی دژ بە تورکیای، پەناۋازەن کەس پەی گەشتوگێلی سەردای تورکیای نەکەرۆنە و کاڵای تورکی نەسانۆنە".
کەمپەینەکە جە تۆڕە کۆمەڵایەتییەکانە بە هاشتاگێ چوون: #ناچین_بۆ_تورکیا #StopVisitingTurkey #BoykotTürkiye پەرەش پنەدریان و بە شێۋازێۋی فراۋان پێشوازیش چنە کریان.جە پاوە بە بەرنامێوی تایبەت شەونشینی زینڎە کریاوە

جە شارو پاوەی بە بەرنامێوی تایبەتی فەرهەنگی ئەرەمەرزیاو شنەو فەرهەنگو هەورامانی شەونشینیش ڕێکوست کە ئایینێوی دێرینەن و جە ڕۆزگارو ئیسەیەنە کەتەر جە دەگایەگانە هەن و جە شارەکانە نەمەدەن.

جە شارو پاوەی سەر بە هەرێمو هەورامانی، ئەرەمەرزیاو شنەو فەرهەنگو هەورامانی جە درێژایی جموجووڵە فەرهەنگیەکانشەنە بەردەوامەن جە خزمەتکەردەی بە فەرهەنگ و کلتورو هەورامانی و زینڎەکەردەی مەڕاسیمێ و ئایینە وەرینە فەرامۆشکریاکان. بە گوزارشو پەلیانەو سەلام پاوەی جەی چوارچێوەنە شنەو هەورامانی بە بەشداری جەماوەریانە هۆرئێستەن بە زینڎەکەردەی شەونشینی کە یۆن جە ئا ڕەسم و ئایینا که ژیوای خەڵکوو هەورامانیەنە یاگێوەی تایبەتەش بیێنە، ئایینوو شەونشینی بییەن کە هەر چەنڎە ئیسە فرە کەمڕەنگ بییەنەوه.
ڕێکوزیاکە ئاشکراش کەردەن: ئێمە بە پیشنیارو هامکارەکانمان بڕیارمان دا ئی ئایینیە بە شێوێوی فەرهەنگی زینڎە بکەرمێوە و جە شەوەکانو زمسانیەنە دوێ حەفتێ جارێو شەوێوە ئەنجومەنەنە بنیشمێرە و ئایینوو شەونشینی بەرمێنەڕاوە.
ئەرەمەرزیاو شنەو فەرهەنگو هەورامانی بەی تەوەرە باسش جە شەونشینی جە ویەردەنە کەردەن:
خەڵکو هەورامانی جە ویەردٚەنە خەڵکێوی فرە زەحمەتکێش بییەن و گردٚو ژیوایشان سەرو هەرمانەو باخداری و کشتوکاڵ و تا ڕادێوی کەمیچ ئاژەڵداری چەرخیان. بە جۆرێو کە شش مانگەو وەهاری و هامنی یەکسەر هەرمانەش کەردٚێنە و وێرەگا بە لەشێوی شەکەت تا ساعبێ وتەن. بەڵام شەوەکێ پایێز و زمسانی کە شەوێ سەردٚێ و درێژێ بیێنێ، خەڵکی پەی ئانەی بتاوا وەختوو وێشا پەڕ کەراوە بە نۆبە شەونشینی لوێنێ یانەو یەکترینی و تا یەرێ چوار سەعاتێ بە قسێ وەشێ و ڕازئەوەگێڵنای و بە گەمە کەردٚەی و بە شەوچەرە واردٚەی شەوەکێشا دێنێ سەر.
سەمەروو باخەکاو هەورامانی فرەتەر یا هەناری بێنێ یا وەزی. جە ئی شەوانە بڕێو وەختێ ئی شەونشینیێ یاردٚی دایچش پاڵەنە بێ و وەزەرەماڕای و مەژگە چنیەی و هەر پاسە هەنارەکوای و ڕۆگنار گرینایچ بە گەل جە ئا شەوانە ئەنجام دریێ.
وەختێو باسوو شەونشینی کریۆ بێ ئێختیار زەینما ملۆ سەروو دویەر چێوا: گەورەوەبازی، ڕاز ئەوە گێڵنای و شەوچەرەواردٚەی.
گۆرەوە بازی یۆچا گەما بێ کە فرەتەر پیای و کوڕێ جوانێ ئی گەمەیە کەرێنێ و پاڵشەنە گرم و قاڵ بێ و گۆرانیە واتەی و شادٚی و خەڵک گردٚ پێسەو یۆی بێ نە کەس دەوڵەمەن بێ و نەکەسیچ ئاورایێنە سەرە نیێوە.
شەوچەرە ئا واردٚەمەنیە بێ کە شەوەکاو پایێز و زمسانی دلێ شەونشینیەکانە دلێڕاسەو یانەیەنە سفرە یاوێنێرە و شەوچەرەش کەرێنێ سەر و گردٚ پێوەرە وەرێنێش. شەوچەرە جە هەورامانەنە تایبەت بێ بە ئا سەمەرا کە باخەکانە بێ. فرەتەر هەناری بێنێ و مژگە و هەچکوچی و هەنجیرە وشکێ و ساوە لتێ و قەیسی و …. ئیجا ڕەسمێو بێ دماو هەنار واردٚەی ئافتەوە و لەگان ئارێنێ و پیای دەسێشا شۆرێنێ.(ئەڵبەت ئینە نموودێو جە پیاسالاری بێ).
بەڵام جە ویاری فەرهەنگیو ئی باسەیه جە شەونشینیەکانە باسوو ڕاز ئەوەگێڵنایا. ئاوەخت کە هیچ ڕەسانێو نەبێ؛ نه ئینترنت و نە میدیا و نە ڕادیۆ و نە ڕۆنامە و گۆڤار و حەتتا نە کتیب بێ، ڕاز ئەوەگێڵنای فرە ڕەواجش بێ. خەڵکی دماو یەک ڕۆی کاری یا چن ڕوێ کاری پەی ئیسراحەتی و دەمەتەقێ شەونشینیەنە دەوروو یۆی گلێرێ بێنێوە و داوا کەرێنێ جە پیایوی شارەزای باسەوادٚی کە پنەش میرزا واچینێ ، تا ڕازەشا پەی گێڵنۆوە. و ئەپێسە چن سەعاتێو وەختوو وێشا ویارنێنێ. ئی شەخسە کە ڕازەکێ گێڵنێوە، ئێننە ڕازەکێش ملوو خەڵکیەرە و بە تایبەت جوانا و زارۆڵارە کاریگەریش بێ، ئا خەڵکە وێشا نیێنێ یاگێ پاڵەوانەکاو ڕازەکێ. ماچا جارێوشا جە یۆ جە دەگاکاو هەورامانی وێرەگانێو دماو نانوو وێرێگای خەڵکی فرە سەروو حەوزی گلێرێ باوە و کیانا شۆنەو میرزافڵانەکەسی کە ڕاز ئەوەگێڵن بیەن. میرزا بە ئاو و تاو دەس کەرۆ ڕازەوەگێڵنای کە فڵان پاڵەوان شمشێرەکەش کێشا و بە زەرب ماڵاش دژمەنەکەیشەرە. چا عانەنه جوانێو ئێننە دلێ ڕازەکێنە بۆ و وێش نیان یاگێ پاڵەوانەکەی، خەنجەرەکێشۆ و کەرۆش لەمەو یۆتەریەرە کە پاڵشەنە نیشتەنەرە. ئینە گرد کاریگەری ڕازێ و ڕاز ئەوە گێڵنای جە شەونشینیەکانە بیەن.
ئێمه جە ئەنجومەنوو شنەو فەرهەنگوو هەورامانیەنە حەولما دان تا ویاری فەرهەنگیو ئی باسیە وەرچەم گێرمێ و سەرشەوە هەرمانە کەرمێ. چوون ئی شەونشینیێ فرەتەر بە شەوچەرەکەش ئەژناسیان، هەرمانەکێما نامێما نیەینە «شەوچەرە».
ئێمە جە شەونشینیەکاو شەوچەرەیمانە سەروو ڕازئەوەگێڵنای، داستان نویسی، شێعرە و فولکلۆر، قسێ وەشێ و هەر ئاچێوە کە بە نامێو فەرهەنگی دەمواچوو هەورامانی نامێ بریۆ، مانۆڕە مدٚەیمێ و هەر شەوێوە جە کەسایەتیێوی شارەزای خوڵکە کەرمێ تا باسی ئەسڵی گێرۆ دەس. دماو باسی ئەسڵی کە بەینوو نیم سەعات تا سەعاتێوی درێژەش هەن، کەسانێوتەر بە وتاری کۆتا، داستانە یا ڕازە و شێعرە و ویرەوەری و…. جە مەراسمەکەنە بەشداری کەرا و بە ڕەسموو قەدٚیمی شەوچەرەیچ پەی ئەرەنیشتاو مەجلێسەکەی منریۆرە.
ئینە باسێوی گردٚی سەروو شەونشینیەکا بێ. ئێمە ئەوەڵین شەوچەرەما شەوەو 18و ئارگای گێرت و بڕیار دریا هەر دوێ حەفتێ جارێو چوارشەمە شەوەنە ئی بەرنامەیە بەرمێ ڕاوە.
شەوچەرەو یەکی: 18/10/98 ئەرەنیشتەکێ 25 نەفەرێ
1-باس سەروو شەوچەرەی کە کاکە فەتحوڵڵا ڕەزایی بە تێروتەسەڵ ئی باسشە گێڵناوە و ئامانج و ورپێکەکێو شنەو فەرهەنگوو هەورامانیش شیکاری کەردٚێ. 2- مامۆسا مۆمن نووری سەروو ڕازا و فەلسەفەو ڕازئەوەگێڵنای جە هەورامانەنە باسش کەردٚ
شەوچەرەو دوێ: 2/11/98 ئەرەنیشتەکێ 16 نەفەرێ
باسی ئەسڵی شەوچەرەو دوێ، سەروو فولکلۆری و شێعرە و گۆرانیە فولکلۆریەکاو هەورامانی بێ. مامۆسا وەلی فەتاحی باسێوی جوان و تێر و تەسەڵش سەروو فولکلۆروو هەورامانیەو کەردٚ و دما ئاخریچ داستانێوەی تازێو«فەتە»یش پەی مەجلێسەکەی واناوە.
شەوچەرەو یەرێ: 16/11/98 ئەرەنیشتەکێ 40 نەفەرێ
مامۆسا حەبیبوڵڵا مستەوفی مەجلێسوو شەوچەرەیش بە کەلامی شیرینیش ڕازناوە. باسێوی ئەدەبی عێرفانی کە تایبەت بێ بە ئەشق جە وینگاو عێرفانیەو و وەراوەری کەردٚەی دوێ ئەحواڵێ عێرفانیێ خەوف و ڕەجای کە بڕێو جە عارفا خەوفێ و تەرس جە مەعسیەتی پەی یاوای بە خودٚای ئەسڵوو ئیمانی مزانا جە حاڵێوەنە دەسێوتەر جە عارفا عەقیدەشا بە ڕجا و ئومید و ئەشق بە خودٚایا و نموودوو ئی دوە مەکتەبە عێرفانیە جە غەزالیەکانە(ئێمام موحەممەد و ئێمام ئەحمەد غەزالی) وینمێ. فرەو عارفا پەی یاوای بە مەعبوودیشا عەقیدەشا بە عەشق و وەشەویسی بە خودٚایەن کە نموونەش عەتار و حەلاج و مەولەوین. و ئەگەر ئێمە نموودێو جە عارفا و شاعێراو هەورامانی پەی ئی مەکتەبیە بێزمێوە، متاومی بە مامۆسا بێسارانی ئیشارە کەرمێ. مامۆسا بێسارانی هینوو قەڕنەو یانزەو کۆچی و حەفدەو میلادیا و سەبکش جە شێعرەنە مەشهوورا بە سەبکی ڕۆمانتیسم جە حاڵێوەنە سەبکی ڕۆمانتیسم سەدٚ ساڵێ دماو بێسارانیەو جە ئورووپانە زهوورش کەردٚ.یەپەگە (YPG) ئامارو مانگەکێ نیسانی و ئایار-یش ئاشکرا کەرد

یەپەگە (YPG) ئامارو ئۆپەراسیۆنێ و چالاکیێ مانگەکۍ نیسانی و ئایار-یش ۋەڵاوکەردەۋە و ئاشکرا کەرد: "12 چالاکیێ و 71 ئۆپەراسیۆنێ ئەنجامێ دریێنێ و جە ئاکامشانە 10 چەتێ کوشیێنێ و 377 چەتێ دەستگیرێ کریێنێ".

میانگەو یاۋنەری و چاپەمەنی یەکینەکێ پارێزنای گەلی (یەپەگە-YPG) ئامارو هەر دووێ مانگۍ نیسانی و ئایار-یش ئاشکرا کەرد. جە ئامارەکەنە ئەی زانیاریێ و وردەکاریێ ئومێنێ:
جە مانگەکۍ نیسانی و ئایار-یەنە، چەتەکێ داعشی و شانە نهێنیەکێ دەستگاو سیخورێ میت-ی تورکی کە ئاشتی و ئارامی و سەقامگیری ڕۆژئاڤاو کوردستانی و سەرنیشت و وەرهۆرزو سوریاشان ۋستەبێ مەتەرسی، هێزەکێمان جە دژە تەرۆری و یەکینەکێ ئۆپەراسیۆنی تایبەتی دژشان چالاکیێ و ئۆپەراسیۆنێشان ئەنجامێ دێنێ کە دەرنجامەکەشان پی جورە بییەنە:
12 چالاکیێ
71 ئۆپەراسیۆنێ
10 چەتێ کوشیێنێ 377 چەتێ دەستگیرێ کریێنێ
5 چەکێ جۆربەجۆرێ، 105 مینێ، 1 ماتۆڕسکلیتی بۆمبکریا، 1 ماشینی بۆمبکریا، 1 دەمانچە، چەندین تەلەفۆنێ دەستیێ و بڕێ بەڵگێ و 10 مینێ هێزەکێ ڕژێمو سوریای و میتی تورکی دەستگیریان سەرشارە.
هاموەخت 4 چالاکیێ تایبەتێ دژو میتی و تاقمە چەتەکێ سەر بە قەڵغانو فوراتی ئەنجامێ دریێنێ کە جە ئاکامشانە: 2 ئەندامێ میتی و 8 چەتێ قەڵغانو فوراتی کوشیێنێ.
هامکات 6 هێرشێ جۆربەجۆرێ میتی و تاقمە چەتەکێ تورکیای ئاستەنگێ و بێکاریگەرێ کریێنێ.
جە هەر دووێ مانگەکێنە 1 هەڤاڵی شەڕڤانمان شەهید بییەن.ئیمزا کۆکەردەی پەی بە جینۆساید ئەشناسای ڕۆژاڤای بەردەۋامەن

لیژنەو بە دیکۆمێنت-کەردەی تاۋانەکێ ڕژێمو تورکیای بەردەۋامەن جە ئیمزێ کۆکەردەی پەی جینۆساید ئەشناسای تاوانەکان و تا ئیسە هەزاران ئیمزێش کۆکەردێنێۋە.

لیژنەو بە دیکۆمێنت-کەردەی تاۋانەکێ ڕژێمو تورکیای و تاقمە چەتەکان بە هەماهەنگی چەنی نمایندەیی ڕۆژاڤاو کوردستانی جە پانیشتو کوردستانی، کەمپینێۋشان پەی ئیمزا کۆکەردەی دەست پنە کەردەن تا جە ڕاشەۋە بە فەرمی ئا تاۋانێ بە جینۆساید بشناسیانە.
ڕێکۋزێ کەمپینەکەی ئاشکارشان کەردەن: "کەمینەکەشان 11و ئەی مانگێ دەستش پنەکەردەن و تا ئیسە بەردەۋامەن و ئامانجشانە تا 100 هەزارێ ئیمزێ کۆبکەرانێۋە و بکیاناشان پەی دادگاو لاهای میاندەوڵەتی، ڕێکۋزیاکێ مافەکانو مرۆڤی و سەرۆک دەوڵەتێ وڵاتانو دنیای و جە ڕاشانەۋە داۋا جە دادگا لاهای و گلێرگەی میاندەوڵەتی بکەرانێ تا هەر کەسێۋە جە دەسەڵاتدارەکێ ورکیا و تاقمە چەتە هەمکارەکانشان تاۋانشان جە ڕۆژئاڤا ئەنجام دان دادگایی بکریانە".
ڕێکۋزێ کامپینەکەی باسشان جە ئانەیە کەردەن: "تا ئیستە جە سلێمانییە و دەوروبەرشەنە و دلێ کامپەکانو ئاۋارەکانو ڕۆژئاڤاو کوردستانیەنە هەزاران ئێمزێشان کۆکەردێنێۋە، بەردەۋامێ ببانە تا 100 هەزار ئیمزاکەی کۆبکرانێۋە"جە برادۆست بۆردومان و جە چەولیک قەدەغە هەن

باڵەپڕە جەنگییەکێ تورکیای برادۆست-شان بۆردومان کەرد و جە چەولیک هامۆشییە جە 23 دەڤەرێ قەدەغە کریا.

ئارۆ سەرسەبای سەعات 05:00، جارێتەر باڵەپڕە جەنگییەکێ ڕژێمو تورکیای چەندین لادەگێ سیدەکانی، بەرزایەکێ لێلیکانی، خواکورک و چەندین دەڤەرێ هەرێمو برادۆستی سەر بە کوردستانی وارین-یشان بۆردومانێ کەردێنێۋە. هاموەخت جە کەشو چیادێلی سەر بە برادۆستی هێزە ئەرەگێرەکێ تورکیای تەقەشان جە هاموڵاتیانو ناوچەکەی کەردەن. تەقەکەردەکەی زیانی گیانیش نەبییەن، بەڵام زیانی ماددییش بە ژیۋگەی و لەۋەرگەی یاونان.
جە لایێ تەرەۋە، جە پارێزگاو چەولیکی سەر بە کوردستانی سەرینی، والی و سپا ئەرەگێرەکەو تورکیا هامۆشییەشان جە 23 دەڤەرێ قەدەغە کەردەن. قەدەغەکە بە بڕیارو ژمارە 1087و سەرۆک کۆماری تورکیای فەرمانش پەی دریان و دلێشەنە 6 دەڤەرێ نزیکێ جە شارو چەولیکی بە "ناوچێ ئەمنیێ تایبەتی" نامێ بریێنێ. قەدەغەکە جە ئارۆ 25و ئایارو 2019ی تاوەکو 31و کانوونو یەکەمو 2019 درێژەش هەنشەرا کوللەۋاران کریا و کاڵگە کشتوکاڵیەکێ شێراوای سۆچنیێ

جە عەفرین سپا ئەرەگێرەکەو تورکیای و تاقمە چەتەکێش هێرششان کەردەن سەرو ناوچەو شەرای و کاڵگە کشتوکاڵیەکێ و باغە زیتونەکێ ناوچەو شێراوا-یشان سۆچنێنێ.

جە عەفرین سپا ئەرەگێرەکەو تورکیای و تاقمە چەتە بەکرێگێریاکێش بەردەۋامێنێ جە هێرشکەردەی و تێکدای ژیۋگەی و سۆچنای خەلە و خەرمان و کاڵگە کشتوکاڵیەکێ هیتاران. جەی چوارچێۋەنە هیزی و ئارۆ، سپاو تورکیای و تاقمە چەتەکێش بە چەکێ دۆشکێ 23.5 ملم و 14.5 ملمێ، گوللەۋارانو دەگایەکێ مارعەناز و مالیکییەی سەر بە ناوچەو شەرا-یشان کەردەن. بەڵام سەبارەت بەزیانە گیانی و ماددیەکان زانیاری ورد و دروست بەدەست نەۋزیان.
جە لایێ تەرەۋە، جە ناوچەو شێراوای، سپاو تورکیای و تاقمە چەتەکێش هێرششان کەردەن سەرو دەگایەکێ مەزن و کبشینەی و خەلە و خەرمان، کاڵگە کشتوکاڵیەکێ و باغە زیتون-ەکێ هیتیارەکانشان سۆچنێنێ و زیانی فرەی ماددیشان جە هیتارەکان دان.
سۆچنای خەلە و خەرمانی و کاڵگە کشتوکاڵیەکێ و باغە زیتون-ەکێ هیتیارەکێ عەفرینی، هاموەختەن چەنی سۆچنای و بە تاڵانبەردەی خەلە و خەرمان و کاڵگە کشتوکاڵیەکێ خانەقین، کەرکوک، دبز و دووزخورماتووی جەلاو داعش-یەۋە. ئانێچە سەلەمنۆنەش کە داعش و ڕژێمو تورکیا هاموەخت و هامتەریب پیلانەی هەماهەنگریێ هامبەشەشان پەی ڕۆژئاڤا و پانیشتو کوردستانی هەنە و پێۋەرە کەردەییش مەکەرانە.سەرەڕاو ئێربڕی هێزەکێ دوژمنی بەردەۋامێنێ جە هێرشکەردەی

سەرەڕاو ئێربڕی هێزە ئەرەگێرەکێ تورکیای بەردەۋامێنێ جە هێرشی و بۆردمانکەردەی و دەگاو ئوم ئیشیبی سەر بە سەرێکانی و دەگاکێ دربەسپی و عەین عیسای تۆپۋارانێ و بۆردومانێ کریێ.

سەرەڕاو ئێربڕی کە ڕژێمو تورکیای قبوڵ کەردەن، بەڵام هێزە ئەرەگێرەکێ تورکیای و تاقمە چەتەکێش بە هێرشێ و تۆپۋران و بۆردومان دەگاکێ، شارچێ و شارەکانو ڕۆژاڤاو کوردستانی مەکەرانە ئامانج و ئێربڕەکەی پاشێل مەکەرانێ. جەی چوارچێۋەنە ئارۆ دوو شەممە سەعات 16:00 بە وەختو هەرێمەکەی، دەگاو ئوم ئیشیبی سەر بە سەرێکانی تۆپۋارانە کریا و جە ئاکامشەنە سەرەڕاو یاۋانای زیانی ماددی بە دەگانیشنەکان، شەڕڤانێۋو هێزەکی سوریای دیموکراتی (قەسەد) شەهید بییەن.
جە لایێ تەرەۋە سەرۋێرەگاو ئارۆی، دەگایەکێ خربەت بەکر و کور حەسەن سەر بە دربەسپی تۆپۋارانێ کریێن. هەرپاسە جە سەرنیشتو عەین عیسا تاقمە چەتەکێ تورکیای هێرشان کەردەن سەرو دەگاکان و هاموەخت جە زەمین و ئاسمانەۋە بە تۆپێ و ۋاۋیەرێ جەنگیێ دەگاکێ بۆردومانێ سەخت کریێنێ. تا ئیسە زیانەکێ بۆردومان و تۆپۋارانەکەی نەزیانیێنێ.
جە ۋەرانۋەرەنە هێزەکێ سوریای دیموکراتی (قەسەده) وەڵامو هێرشەکێ دوژمنیشان دانەۋە و جە ئەنجامشەنە زیانی ماددی و گیانی جە دوژمنی ئەرەگێری کەفتەن، بەڵام جەی بارەۋە ئاماری ورد و دروست بەدەست نەۋزیان.حزبوڵای ئێراقی بۆردومان کریا و چەنڎین کوشیێ و بریندارێ هەنێ

ئەمەریکا حزبوڵای ئێراق-یش بۆردومان کەرد و جە ئاکامشەنە چەنڎین کوشیێ و بریندارێ و زیانی ماددی فرە هەن.

ئێشەو یەک شەممە، وەزارەتو وەرگیری ئەمەریکای (پنتاگۆن) جە ئەرەیاونایێوەنە ئاشکراش کەرد: "سەعات 08:00 بە وەختو ئێراقی جە شارچەو قائم-ی سەر بە پارێزگا ئەنباری باڵەپڕە جەنگییەکێ ئەمەریکای هێرششان کەردەن سەرو بنکێ و بارەگا لەشکریەکانو حزبوڵای ئێراقی. وەزارەتەکە هۆکارو ئەنجامدای هێرشەکەیش پێسەو وەڵامێوی پەی هێرشە چەکداریەکەی کە دژ بە سەربازگەو کەیوانی جە کەرکوک ئەنجام دریابێ بەنامێ کەردەن کە جە ئاکامشەنە 1 سەربازی ئەمەریکی کوشیا بێ.
سەبارەت بە زیانەکێ هێرشەکەی فەرماندێوی حەشدی شەعبی بە فراس پرێس-ی فەڕەنس-یش واتەن: "جە ئاکامشەنە 15 چەکدارێ حزبوڵای کوشیێنێ و ژمارێوی فرێ بریندارێ بیێنێ".
بەڵام شانەو یاونەری ئەمنی ئێراقی ئاشکراش کەردەن: "هێرشەکەو ئەمەریکای کە بارەگاکێ لیواو 45وحەشدی شەعبی- ش کەردێنێ ئامانج، کوشیای 4 سەربازان و برینداربییەی 30 سەربازێ تەرێش ونە کەفتەنەوە".
ئەمەریکای حزبوڵای ئێراقی سەر بە ئێرانی جە قەڵەم مڎۆنە و وەرپرسیاری هێرشەکەو ئەی دمایەو کەرکوک-یش مەوزۆە ئەستۆ کە جە ئاکامشەنە 1 سەرباز کوشیابێ و زیانی ماددیچش شۆنیەرە ئۆمابێ.
قائم مەگنۆنە سنورو میانو ئێراق - سوریای و سەر بە پارێزگاو ئەنبار-و ئێراق-یەن و جاگەی ستراتیژی و جیولەشکری گرنگش هەن جە ناوچەکەنە و هێزە ناوچەیێ، هەرێمیێ و جیهانیەکێ بە تایبەتی ئێران و ئەمەریکا هەوڵ پەی کۆنترۆڵ کەردەیش مڎانێ. هامکات ئیسرائیل ناڕازیەن هێزە چەکدارەکێ حزبوڵای و حەشدی ئێراقی نزیک جە ئێرانی ناوچەکەشان کۆنترۆڵ کەردەن و بە زیان پەی ئاساییشی نەتەوەییش مەزانۆنە.
هەرچی ئێران-ەن حەشدی شەعبی بە گردی و حزبوڵای ئێراقی بەتایبەتی بە ئەرەمەرزیایێوی لەشکری سەر بە ئێراقی جە قەڵەم مەڎۆنە و ڕەتش مەکەرۆنەوە کە سەر بە ئێرانی بانە یان جەلاو ئێران-یەوە هامکاری و پەشتیوانی بکریانە.کەجەکە: تا پارێزەێ نەلان ئیمرالی شەقامێ و مەیڎانەکان چۆڵێ مەکەردێ

ئیمرالی و سەبارەت بە ڕێبەر ئۆجالانی ڕاستیەکەی پەی گەلەکەیمان و ڕایی گردینیی ئاشکرا بکەرانێ، تا ئاکاتە پنەوازەن شەقامێ و مەیڎانەکان چۆڵێ نەکریانێ.

دمابەدمای ئانەیە کە ڕژێمو تورکیای بانگەشەش کەرد کە گوایا جە دوورگەو ئیمرالی ئێر وەربییەنەنە دارستانەکان، پارتێ و لایەنێ و هاموڵاتیێ کوردستانی و ئازادیوازێ جیهانی نیگەرانێ بیێ و پەی ڕۆشنکەردەی ڕاستی بانگەشەکەی و سڵامەتی عەبدوڵا ئۆجالان ڕێبەرو گەلو کوردی و 3 بەندکریێ تەرێ هامزیندانیش جە کوردستان و ئەورووپا و جیهانەنە مجیێرە شەقامێ و مەیڎانەکان و داواشان کەرد: بە خێرایی کەسوکار و پارێزەرێ سەردای ئیمرالی بکەرانێ.
جەی چوارچێوەنە ئارۆچ کۆما جفاکێن کوردستان - کەجەکە ئەرەیاونایێوش دان و جە دلێشەنە ئامان:
"ئەوەکەوتەو ئایری جە زمسانەنە گوماناویەن"
جە ئیمرالی 21 ساڵێن گۆشەگیری سەخت دژ بە ڕێبەر ئاپۆی پەیڕەو مەکریۆن، ئیسێچ دەسەڵاتدارێ دەوڵەتو توکیای مەواچانێ: دارستانەکە دوورگەکەی ئێرشان گێرتەن. ئی هەواڵە وەختێوەنە وەڵاو مەریۆنەوە کە جە تورکیا و هەرێمەکەنە فاڕیایێ، قڕکەردەی کوردی بە قورسی ئینێ ئارانە و دەسەڵاتە فاشیزمەکەو ئاکەپە-مەهەپەی ڕوو بە هۆرشنیایەن. هەر پەوکەی هەواڵەکەی گوماناوین و مشیۆم هەر کەسێ و لایێ بەجددی تەماشاو مەسەلەکێ بکەرانێ. چوونکە جە زمسانەنە ئێرگێرتەی دارستانەکان جە دوورگێوەنە کە سیستمی چەمداری چڕش هەن، مرۆڤی مەوزۆنە گومانە و عەقڵ گیر نییەن!
"ڕژێمو تورکیای و سیستمی میاندەوڵەتی وەرپرسیارێ سڵامەتی ڕێبەر ئاپۆ-یەنێ"
جە یاگێوەنە کە ڕێبەر ئاپۆ دلێشەنە بە بارمتە گیریان هەر ڤییەر و ڕوودایێوە قۆمیۆنە و هەر جۆرە هەڵوێستێوی سیاسی وەرانوەرش نیشانە بڎریۆنە ڕژێمو تورکیای و سیستمی میاندەوڵەتی چنەش وەرپرسیارێنێ، چوونکە سیستمو ئیمرالی دروستکریاو هێزە میاندەوەڵەتیەکان. هەر پۆکەی ئاساییش و سڵامەتی ڕێبەر ئاپۆ-ی ئینا ئەستۆشانە. بەتایبەتی ئەنجومەنو ئەورووپای کە تورکیا ئەندامشەن و (سی پی تی - CPT)کە سەر بە ئەنجومەنەکەیەن گەورە وەرپرسیارێنێ.
"پنەوازی بەلوای پارێزەران پەی ئیمرالی و سەرهۆردای دژ بە گۆشەگیری هەن"
قسێ و ئەرەیاونایەکێ دەسەڵەکاتدارە فاشستەکانو تورکیای هیچ مانا و نخرێوشان نییەن و گەل و جمیەرەکەمان بڕواشان پنە نمەکەرانێ، پۆکەی پنەوازی هەن تا پارێزەرێ بشانە ئیمرالی و سەبارەت بە ڕێبەر ئۆجالانی و باردۆخێوە کە جە ئیمرالی هەن ڕاستیەکەی پەی گەلەکەیمان و ڕایی گردینیی ئاشکرا بکەرانێ. تاوەکو ئانە ڕووە نەدۆنە، بەهیچ شێوازی نمەبۆ شەقامێ و مەیڎانەکان چۆڵێ بکریانێ و مشیۆم گەلەکەمان هەم جە دلێ و هەم جە بەروو وڵاتی بە پێشنەگی ژەنان و گەنجان جە بەرزترین ئاستەنە و سەرهۆردای ئاسا هەڵوێست نیشانە بدانێ و خاوەنداری جە ڕێبەر ئاپۆی بکەرانێ.
چوون کەجەکە بانگەوازی جە گەلەکەیمان، سەرجەم گەلە ئازادیوازەکان، هێزە دیمۆکراتەکێ و لایەنە دژە فاشیزمەکێ و ژەنان و گەنجان مەکەرمێنە دژ بە گۆشەگیری و سیستمو ئیمرالی بمدرانێوە، چوونکە تا ئا سیستمە جە ڕەگەوە هۆرنەکێشیۆنە کێشە تەرندروستیێ، ئاساییشیێەکێ و ئازادی ڕێبەر ئۆجالانی چارەسەر نمەکریۆنە و تورکیا هەرگیز ئازادی، دیموکراسی، ئاشتی و دادپەروەری بە وێشەوە نمەوینۆنە.جە هەڵەبجە وێنێ وەرپەرسەکان جە یاگێ و شەقامە بێخزمەتگوزاریەکانە ن

جە هەڵەبجە پێسەو ناڕەزایەتی بەروستەی وەرانوەرو نەبییەی خزمەتگوزاریەکان جە هەنگامێوە نوینەنە وێنێ وەرپەرسەکان جە یاگێ و شەقامە بێخزمەتگوزاریەکانە نرێرە و هەڵبجەیەکێچ بەگەرمی پەشتیوانی جە هەنگامەکێ مەکەرانێ.

جە شارو هەڵەبجەی پێسەو ناڕەزایەتی بەروستەی وەرانوەرو نەبییەی خزمەتگوزاری جە شارەکەنە کۆمەڵێ چالاکوانێ هەڵەبجەیی وێنێ وەرپەرسەکان جە یاگێ و شەقامە بێخزمەتگوزاریەکانە نرێرە. ئی هەنگامە جیاوازێ جەلاو کۆمەڵێ چالاکوانێ مەدەنی سەر بە گروپو شەقامو هەڵەبجەی ئەنجام دریا و چالاکوانەکێ وێنێ پارێزگاری، سەرۆکەو شارەوانی هەڵەبجەیشان پاڵو یاگە بێخزمەتگوزاریەکانە نیێنێرە تاوەکو جەراشەوە ئاگادارێ بکریاوە جە ئا کەموکورتی و ناخزمەتگوزاریا کە جە شارو هەڵەبجەینە هەنێ بەتایبەتی ئا چاڵ و چۆڵێ چەندین ساڵێن دڵی جادێ و شەقامەکانە هەنێ و هەوڵ پەی چارەسەریشان نییەن. ئی هەنگامە تازێ جەلاو حەڵکو هەڵەبجەیەوە پێشوازیش و پاڵپشتەیش ونە کریان و وازیارێنێ درێژەش پەنە بدریۆنە. ئێ چالاکییە جە وەختێوەنە ئەنجام بدریۆنە کە ئامادەکاری مەکریۆنە پەی ساڵیادو مەرگەساتو هەڵەبجەی، بەڵام جە دمای 30 ساڵان هەڵای جە شارەکەنە ئاسەوارێ وێڕانەی و کەلاوێ و بێخزمەتگوزاری بە هەڵەبجەیەوە دیارەن و پاسە کە پنەوازەن خزمەتش نەکریان و ئاوەدان نەکریانەوە.گەلەکۆمەی میاندەوڵەتی 9 ئۆکتۆبەری دژ بە ئۆجالانی 21 ساڵێش پەڕکەردەۋە

21 ساڵێ جەی ۋەڵتەر جە 1998/10/09ی دژ بە ڕێبەر ئۆجالانی گەلەکۆمەی میاندەوڵەتی ئەنجام دریا و ئۆجالان پەی ۋەرگیری جە قۆمیای جەنگی وێرانکەری سوریاش جیا ئاست. ڕاستەن گەلەکۆمەکە بە بەکۆشای ئۆجالانی و گەلی ئامانجش نەپێکا بەڵام تا ئارۆچ بە شێۋازێ جیێ بەردەۋامەن.

ئۆجالان کێن و چی ڕووبەروو گەلەکۆمەی میاندەوڵەتی کریاۋە و سەرگوزەشت و خەبات و کوشایشش پەی ئازادی کوردی و گەلە بندەستەکان و مرۆڤایەتی چێشەن؟ ئایا گەلەکۆمەکە کە دژش ئەنجام دریا ئامانج پێکان؟ ئۆجالان و جمیەرەکەش ئارۆ چ بارودۆخ و جایگایشان جە کوردستان، وەرهۆرزی دلین و جیهانە هەن؟
"هەر جمیەر و ڕێکۋستێۋ بنەما و بناغەی پتەۋش گەرەکەن"
هەر جمیەر و ڕێکۋستێوی سیاسیی، سەربازی و کۆمەڵایەتیی، ئەگەر گەرەکش بۆنە بە ئامانج و سەرکۆتەی بیاوۆنە، مشیۆم بنەمای فکری و فەلەسەفی و بناغەی پەتەوش بۆنە و پەشتیش بە توانا زاتییەکێ وێش و گەلەکەیش بەستە بۆنە. مرۆڤ کاتێ سەرنج جە پەکەکەی مڎۆنە ئا بنەما و بناغەشە چنە مەۋینۆنە. خوڵقنەر و ئا بنەما و بناغەیە و دەرنجام دروست بییەی پەکەکەی کەسایەتیۋی زانا و هۊشیار و بەهێزش پەشتیۋە بییەن، کە ئاڎیچ عەبدوڵا ئۆجالان ڕێبەرو گەلو کوردییەن.
"ئۆجالان کێن و سەرگوزەشت چێشەن"
عەبدوڵڵا عومەر عەبدوڵڵا کە ناسنامش ئۆجالان-ەن، جە 4 نەیسانو 1949 زاینی/ 14/1/1328 ڕۆجیاری جە دەگاو ئامارای (ئۆمرەلی) کە سەر بە شارچەو خەڵفەتی پارێزگەو ڕحا (ئوورفا)ی جە سەرنیشتو کوردستانیەن، جە ئەڎێ بییەن .نامێ ئەڎێش ئایشێ بینە و باباش جە تیرەو بەرازییان، کە تیرێۋەنێ هەمیشە چەنی دەوڵەتو عوسمانی دلێ ناکۆکی و جەنگیەنە بیەنێ. دەگاو ئامارای فرە کەلتوور و ئەتنیک و باوەڕیە بیێنە و ئانێچە کاریگەریش سەرو ۋیر و هزرو ئۆجالانی کەردەن. ئۆجالان جە زارۆیی و نەوجەوانیشەنە کەسێ دیندار و نماکەر بییەن و فرە جارێ ۋەرنماییش پەی هاۋەڵەکانش و خەڵکو دەگاگێکێش کەردەن. تەنانەت دینداری و باوەڕمەندیش بە ئایینی بییەن یاگێ سەرنجی پەی خەڵکی و مەڵاو دەگاکێش. قۆناغەکانو وەنەی سەرەتاییش جە دەگاو جەبینی دەس پەنە مەکەرۆنە و تەمانۆنە. جە شارچەو نیزیپی قۆناغەکێ ناوەندی و دماناوەندیش وەنێنێ. دماتەر جە 1965 قۆناغو وانای وەلێ زاشتگەیی بەدمایی ماۋەرۆنە. جە 1970 و 1971 جە بەشو حقوقو زانشتگەی قبوڵ مەکریۆنە و دمای ساڵێ بەشەکەی فاڕۆنە پەی زانشتە سیاییەکان جە زانشتگەو ئەستەنبوڵی و جە ئاگە درێژە بە وانای مڎۆنە.
"هامتەریب چەنی وەنەی خەباتی سیاسیش بییەن"
ئۆجالان هامتەریب چەنی وەنەی خەباتی سیاسی و وانکاری و چینایەتی و کۆمەڵایەتییش بییەن و هەر بە گەنجی ڕێکۋزیا و گرووپی سیاسییش بییەن. جە 1972ی سەرو بەشداریش جە ناڕەزایەتی چەپەکانە جە زانشتگەو ئەستەنبوڵی دژو جەدارای دەنیز گەزمیشی ئەنجام دریابێ، دەستگیر و زیندانی کریان و چەنی ژمارێۋ جە هامبیرێ و هامڕاکانش چەنڎین مانگێ زیندانە مەنەنەۋە. جە نەورۆزو 1973ی جە ئانکارای پایتەخت چەنی ژمارێ جە هاۋەڵەکانش جە قەراخو رووبارو (خچووبوک) یەنە یەکەمین کۆبیەی سیاسیش سەرپەرشتی کەردەن و دلێشەنە پەی یەکەمین جاری کوردستان بە داگیرکریا دریان قەڵەم.
"گەورەتەرین ڕێکۋزیای کوردیش مەرزنانەرە"
بە پێچەۋانەو سەرکردە وەڵینەکانو کوردی کە کوڕە شێخێ و بەگێ و دەوڵەمەندێ و دەسەڵاتدارێ بیێنێ و شۆڕشان بەرپا کەردەن یان ئامێنێ سەرو حازری، ئۆجالان کوڕە هەژار بییەن و بە تەوانایی و فکر و فەلسەفەو وێش و بە پاڵپەشتی گەلی و بندەستانی و ڕێکۋستەی و پەروەردەکەردەی گەلی شۆڕشش بەرپا کەردەن و گەورەتەرین ڕێکۋزیای کوردیش درۊست کەردەن. ئۆجەڵان جە باسەکاشەنە سەبارەت بەشۆڕشەکەیش و ئەرەمەرزنای پەکەکەی ۋاتەنش: "شۆڕش و پەکەکە سەرو هەڵەکێ 27 ئاخێزێ و شۆڕشێ ۋیەردەو کوردی و کوردستانی خۆڵقیێنێ، پۆکەی دلێنەبەردەیشان مەحاڵەن.
"خەبات فراۋان مەکەرۆنە و پەکەکەی مەرزنۆرە"
جە سەرەتاو 1976ی جە گەڕەکو دیکمان-و ئانکارا-و پایتەختو تورکیای یەکەمین کۆبییەش بە بەشداری ژمارێۋێ فرێ کەسایەتیێ شۆرشگێڵێ، چەپێ و نامیێ تورکیای دلێشانە کەسایەتی دیار و نامی و شۆڕشگێڵ حەقی قەرار و ژمارێۋی فرێ جە هامۋیرێ و هاۋەڵەکانشان ڕێکۋزۆستەن. ئیتر بە کۆبیەی دمای کۆبیەی ڕێبەر ئاپۆ ڕۆحی تازەتەر بە هاۋەڵەکانش مەبەخشۆنە و بە جۆرێ کە جە 27/11/1978 جە دەگاو فیسی سەر شارو ئامەدی (پەکەکە) پارتو کارگەرانو کوردستانی مەرزنارە و پارتەکەشان ڕۆچ بە ڕۆچ مەزنتر مەبۆنە. پۆکەی دوژمن مەکەرۆنە ئامانج و هێرش دژش ئەنجام مەڎۆنە و جە ئاکامشەنە ژمارێۋی فرێ ئەندامێ و پێشەنگێ پەکەکەی دەستگیرێ مەکەرۆنە. جە مانگەو تەمووزو 1979ی ڕێبەر ئاپۆ و هەڤاڵەکێش کە مەتەرسی دەستگیرکەردەیشان بێنە، دەربازێ ڕۆژئاڤاو کوردستانی و سوریای مەبانێ و دماتەر ملانە لوبنان و جە بیقاع یاگەگیرێ مەبانێ. جە ئاگە ئۆجالان مەیڎانو خەباتیش فراوانتەر کەرد و پەی پەروەدەکەردەی سیاسیی، فکری، کۆمەڵایەتیی و سەربازیی ئەکادیمیاو فەرماندە مەعسوم قورقومازیش مەرزنارە. جە 1982 تا 1998 جە ئاکادیمیاکەنە شەۋانە و ڕۆ دەرس مەۋچۆنەۋە و شاگردێ و مسیارەکانش پەروەردێ مەکەرۆنە و دەرەنجام زیاتەر جە 20 هەزار ئەندامێ پەکەکەیش جە گردو بوارەکانە بە قوڵی و پتەویی پەروەردێ کەردێ و دەستە دەستە ڕەوانێ وڵاتیش کەردێۋە. جە 15و (تەباخ-ئاب)و 1984ی شۆڕشی چەکداریش بەرپاکەرد و بە تەقنای یەکەم فیشەکی کۆشکو زۆرداری تورکیای ئەرەگێریش لەرزناۋە و کوردش جە خاو و وەرمی قوڵی دەیان ساڵەی چڵاکنارە و زینڎە کەردەۋە.
"نزیک بە 250 پەڕتوکێش بە قەبارەێ جیاۋازێ نویستێنێ"
ڕابەر ئۆجەڵان هامتەریب چەنی خەبات و کوشاییشی سیاسیی و بەردەۋام پەروەردەکەردەی، بەشێ گرنگ جە ژیۋایش پەی نۋیستەی تەرخان کەردەن. بەگردی تا ئیستە نزیک بە 250 پەڕتوکێش بە قەبارەێ جیاۋازێ نۋیستێنێ، کە تەنها پارێزنامەکێش جە پەنج بەشێ جیاوازێنە بە 10 بەرگێ و زیاتەر جە 10 هەزار لاپەڕێن بە قەبارەی گەورە نۋیستەن. پەڕکوتەکەکێش ئۆجالانی جیا مەکەرانێۋە جە سەرجەم سەرکردەکانو کوردی و تەنانەت جیهانی و دلێشانە تیژ فکری و گەورەیی کەسایەتیی نیشانە مڎانە کە جەپاڵو سەرکردایەتی کەردەی شۆڕشیەنە گرنگیش دان بە نویستەی و کایە مەعریفی و فەلسەفیەکان. ئۆجالان جە پەڕتوکەکانشەنە فرە بەقوڵی جە ۋیەردەی، تاریخ، ژەنێ، ئیکۆلۆژی، ئابوری، کۆمەڵگە، سیاسەت، شۆڕشەکانو و کوردی و جیهانی، فەلسەفەی کلاسیک و نۋینی قاڵ بیەنەۋە و نەک هۆرسەنگنیایش پەی کەردێنێ، بەڵکو نۊگەراییش چنە کەردێنێ و ئەنجامش چنە بەدەست ۋستەتێنێ و فرێۋشانش سەرڕاستێ کەردێنێ و کەردێنێش ئامیان پەی چارەسەری کێشە و ئاڵۆزییە جیاۋازەکانو ئیسەی و ئایندەو کۆمەڵگەی کوردی و مرۆڤایەتی. ئەی قوڵ بییە و قاڵبیەیە پاسەش کەردەن تا پەڕتوکەکێش بە فرێۋ جە زۋانە زینڎەکانو جیهانی هۆرگێڵنایشان پەی کریۆنە. ئیسە جە پەڕتوکخانەکانو جیهانیەنە و ئەنتەرنێتە بە نۋیستەی و بە دەنگ سەرەڕاو کوردی، بەرهەمێکێش بە ئینگلیزی، فەڕەنسی، ئیسپانی، فارسی، عەرەبی، تورکی، یونانی، روسی و ئالمانی و چەنڎین زۋانێ تەرێ هەنێ. ئانێچە کارێش کەردەن تا جیهانیەکێ زیاتەر ئاشنێ فکر و فەلسەفەکەو ئۆجالانی ببانە و گرنگیش پنە بڎانە و جەی چوارچێۋەنە دەیان کۆنگرێ و کۆنفڕانسێ و سمینارێ جە زانشتگە و دلێگە ئەکادیمی و فەلسەفیەکانە پەی هۆرسەنگنای فکرو ئۆجالانی ڕێکێ ۋزیێنێ و سەدان بابەتێ زانشتیێ سەرش نۋیسیێنێ.
"جە ئەڎابییەیش بە 3 قۆناغێ دەستنیشان کەردەن"
ڕابەر ئۆجەڵان جە ئەڎابییەی وێش بە 3 قۆناغێ نیانەرە. یەکەم: ئەڎابییەی سرووشتی، دووەم: ئەرەمەرزنای پەکەکەی، یەرەم: ژیۋای زیندانی جە ئیمرالی. ساڵەو 2005یچ جە زیندانەنە نۋیستەی سیستمو کۆما جڤاکێن کوردستانی و جە 2011نە نۋیستەی ژنۆلۆژیش بە جە ئەڎابیێۋی تەر ئەژمار کەردەن.
"ئازادی کوردی و گەلانیش جە ئازادی ژەنێنە ۋینان"
ڕێبەر ئاپۆ دلێ سەرکردە کوردەکانە تاکە ڕابەر بییەن کە گرنگیش بە ژەنێ دان و تەنیا ڕاو ڕزگاری کوردی و گەلە چێردەستەکان و کۆمەگەیش جە ئازادی ژەنێنە ۋینان، بە جۆرێ کە خەبات و کۆشاییشی ئازادیشەنە ژەنێ کوردیش یاونێ بە ئاستێ کە جە گردو جیهانیەنە بە شانازیەوە باسشان بکریۆنە و ژەنی کوردی ببانە بە ئلگو و سمبول و نمونە پەی ژەنانو جیهانی. ئۆجالان ژەنیش جە چێردەستیی تاتەی، برای، پیای و نێرسالاری 5 هەزار ساڵەی ڕزگارە کەردە و متمانە و ئیرادە و پایە و کەسایەتی وێش جە گلێرگەنە پنە بەخشاۋە و جە کەسێ پەراۋێز ۋزیێۋە کەردەش بە ئاکتۆرێ و ڕۆڵگێڵێ سەرەکییە جە گردو بوارەکان ژیۋای و کۆمەڵگەیەنە و جە خەبات و کۆشایەنە ژەنی ئیتر نە پەراۋێز ۋزیا نەبێ، بەڵکو پێشەنگایەتی مەکەرۆنە.
"پێۋەرە ژیۋای ئاشتیانە و ئازادش بە بنەما گێرت"
ئۆجالان بوارێۋی تەر کە هەر فرە گرنگییش پنەدان، پێۋەرە ژیۋای چین و باۋەڕیە جیاۋازەکانو کۆمەڵگەی کوردەواری و گەلانو ۋەرهۆرزی میانی و جیهانیەن، کە بەهۆکارێ فرێ چوون، سیاسەتو پارچەش بکەرە و زاڵبە سەرشەرەو کۆڵۆنیالیزمی هەرێمی و جیهانی، سیستمو دەوڵەت-نەتەوەی، سیستەمو جیهانی کاپیتالیستی، بەرژەوەندیۋازی هێزە کۆنەپارێزەکانو کوردستانی و هەرێمەکەی پێۋەرە ژیۋاکەی درزێ گەورێش بەردێ بێ و گەلێ و چینێ و باۋەڕیەکێش کەردێنێ بە دوژمن و دژبەرێ یەکتری. ئۆجالان بە باۋەڕبیەی بە پێۋەرە ژیۋای بەڵام بە شێۋازی ئاشتیانە و ئازادانە و ڕێزگێرتەی جە هەنتری سیستمێ نۊگەرا و نەتەوەی-دیموکراتی، مۆدێرنیتەی دیموکراتی، خۆسەری دیموکراتی، کۆنفەدرالیزمی دیموکراتیش خوڵقنا و بەی تەورە تا ئاست و ڕادێۋی فرە چین و باۋەڕیە جیاۋازەکێ کۆمەڵگەو کوردەواری و گەلانو ۋەرهۆرزی میانییش ئاشتێ کەردێۋە و زەمینەو پێۋەر ژیۋای ئاشتیانە و ئازادانەیش پەی فەراهەم کەردێۋە. وێچش بە پڕاکتیک و کەردەیی چەنڎین جارێ ئێربەستش جاڕدا و نەخشەڕێ ئاشتی و چارەسەریش ۋستێ ڕووە. هەڵبەت ئانێچە زلهێزە جیهانیەکێ و هێزە کۆنەپارێزە نۆکەرە ناوچەیەکێش نیگەرانێ و قەڵسێ و تۆڕێ کەردێ، کە جیرە و خورد و خۆراکو وێشان جە ناکۆکی و جەنگی و دژبەری گەلانە دەست مەۋزێنێ. هەر پۆکەی هەم ئۆجالانی و هەم هزرە و جمیەرەکەش بە تێکدەر و ئاستەنگکەرو پیلان نەخشەکانو وێشان مەۋینێنێ و دژش کەوتێ پیلان گێڵنای و گەلەکۆمەی میاندەوڵەتی.
"گەلەکۆمەی میاندەوڵەتی دژ بە ئۆجالانی بڕیارش سەر دریا"
زلهێزە جیهانیەکێ و هێزە کۆنەپارێزە نۆکەرە ناوچەیێ و دەوڵەت-نەتەوە دەستکەلاکێ جە وەرهۆرو میانی جە ساڵەو 1998ی سەرەتا فەرمانشان بە دەوڵەتو تورکیای کەرد تا جە دڵێ تورکیایەنە کۆتایی بە پەکەکەی باۋەرۆنە و پی جۆرە گورز جە پڕۆژە و دنیاۋینەکەو ئۆجالانی بڎانە. جە ۋەهارو هەمان ساڵێنە ڕژێمو تورکیای گەورە ئۆپەراسیۆنو (مورادی)ش جە ئامەد و بۆتان ئەنجام دا. جە ئۆپەراسیۆنەکەنە 39 هەزار سەربازێ، دەیان تانکێ، دەیان زریێپۆشێ، نزیک بە 400 فڕۆکێ و هەڵیکۆپتەرێ جەنگیێ، نۊتەرین تەکنیکی جەنگی و پەشتیۋانی لۆجستی و مادی و مانەۋی زلهێزەکان و هامپەیمانی ناتۆی جە وێش گێرتەبێ. بەڵام جە دمای 15 ڕووان ئۆپەراسیۆنەکە ئەنجام و ئامانجش نەپێکا و شکست دریا. پۆکەی پیلانگێڵێ و گەلەکۆمەکارەکێ بڕیاشان دا تا یەکسەر ئۆجالانی بکەرانە ئامانج. بەڵام بە ئامانجگێرتەی ئۆجالانی کارێوی هەرپاسە ئاسان و سانا نەبێ و ۋەڵتەر چەنڎین جارێ هەوڵ پەی تەرۆرکەردەیش دریابێ، بەڵام سەرجەمشان بێ ئەنجامێ بیێبێنێ شکستشان واردەبێ. پیلانگێڵەکێ ئیجارە ڕژێمو تورکیشان دنە و هان دا تا هەڕەشێ هۆرگیرسنای جەنگی جە سوریای بکەرۆنە ئەگەر ئۆجالان-شان تەسلیم نەکەرۆنە یان جە وڵات بەرش نەکەرۆنە. ڕژێمو تورکی دەیان هەزار سەربازێش بە تفاقی فرەی سەربازی ڕەوانەو سنورو سوریای کەردێێ و جە سفر کیلۆمەترو سنوری جە ڕێحانییە، 39 هەزار سەربازێ تورکیای مانۆڕێ سەربازیشان ئەنجام دا و پی جۆرە سەرانێ تورکیای جەختشان جە جددیەتیشان پەی جەنگەکەی کەردەوە. زلهێزە جیهانیەکێ بە تاسەۋە ۋینەرێ دۆخەکێ بێنێ و چەمەڕا قۆمیای جەنگی یانەۋێرانکەری مەکەرێنە تا جە ڕاشەۋە دەستۋەردای جە هەرێمەکەیەنە بکەرانە و سەرجەنۊ دیزانش بکەراۋە.
"ڕاش جە جەنگی گێرتە و جەنگەرانەکێش نائومێدێ کەردێ"
ڕێبەرو گەلو کوردی عەبدوڵا ئۆجالان کە درکش بە مەتەرسی پیلانەکێ کەردەبێ، بڕیاش دا ڕاگیری جە هۆرگیرسنای جەنگی یانەۋێراکەری جە سوریا و هەرێمەکەیەنە بکەرۆنە و هێزە جەنگەرانە جیهانی و هەرێمیەکێ ئاڎی نەکەرانە بە ئامراز پەی قۆمیای جەنگەکەی و دەستوەردای جە سوریای و وەرهۆزی میانی. چونکە ئانە کە دماتەر بەنامێ ۋەهاری عەرەبی سوریا و وڵاتە عەرەبیەکانە ڕووەش دا و جەنگ و کوشتارش شۆنیەرە ئوما، ئاوەختە زلهێزە جیهانیەکی بە بەهانێ بییەی ئۆجالانی جە سوریا گەرەکشان بێ کەردەییش بکەرانە، بەڵام ئۆجالان ۋریا و وشیارتەر چاڎیشان ژڵێۋیاۋە و ڕێسەکەش کەردێۋە بە پەژم و بڕیاش دا جە سوریا بەربشۆنە. ئانەیچە ئانڎەی تەر هێزە گەلەکۆمەکارەکێش جە ئۆجالانی توڕەتەرێ کەردێ و بڕیاشان دا دژش درێژە بە پیلانگڵێناکەی بڎانە.
"9 ئۆکتۆبەری گەلەکۆمەی میاندەوڵەتی کەردەیی کریا"
ڕێبەر ئۆجالان جە غەموەریش پەی ئاشتی و سەقامگیری و ڕاگێرتەی جە جەنگی، جە 9 ئۆکتۆبەرو 1998ی سوریاش جیائاست و شی وڵاتو یۆنانی. بەڵام گەلەکۆمەکارەکێ دەستبەردارێ نەبیێ و فشارشان ۋست سەرو ڕژێمو یۆنانی کە وێش بەشێ بێ جە پیلانگێڵناکەی تا ئۆجالانی بەربکەرۆنە. ئیتر گەشتوگێڵی ناچارانەو ئۆجالانی دەستش پنەکەرد. دماتەر ئۆجالان بە داۋەتی فەرمی لۋا ڕوسیا و پارلەمان (دۆما)و ئا وڵاتەیە بە 298 دەنگێ بڕیارش دا ئۆجالان ڕووسیانە بمەنۆۋە. بەڵام پیلانگێڵنەرەکێ جە ڕاو بانکی جیهانیەۋە ۋەراۋەرو بەرکەردەی ئۆجالانی 10 ملیار دۆلارێ قەرزشان بە حکومەتی ڕووسی دا و ئاڎیچ قبوڵش کەرد. پۆکەی دمایی 33 ڕووان ڕێبەر ئۆجالان ڕووسیاش ئاست جیا. دمای ڕووسیای ئۆجالان ڕووەش نیا ئیتالیای. ئیتر فشارەکێ سەرو ئیتالیای دەستشان پنەکەرد. جە ۋەراۋەرو داۋاکاری تەسلیم کەردەی ئۆجالانی بە تورکیای، ڕاوێژکارو وەختو وەزارەتو دادی ئیتالی واتەبێش: "کەسێۋی تەسلیم بە تورکیای نمەکەرمێۋە کە ڕووبەڕوو سزاو مەرگی بکریۆۋە. دەرەنجام هیچ وڵاتێۋی ئەوروپی ئامادە نەبی ئۆجالانی قبوڵ بکەرۆنە و بەرژەوەندی سیاسی و ئابوریشان زاڵ بی سەرو یاسا و حقوق و پڕەنسیبەکێ مافو مرۆڤیشارە. ئۆجالان جەی بارەوە واتەنش: "پاسە دیارەن یاساو حقوقو ئوروپای ۋەراۋەرو کوردیەنە مت بیەن و مدران!".
"جە 15 شوباتی گەلەکۆمەی میاندەوڵەتی یاۋا لوتکە"
سەرئەنجام ڕێبەر ئۆجالان سەرو داۋا یۆنانی ڕووەش نیا کینیا و باڵۋێزخانەو یۆنانیەنە جە نایرۆبی پایتەخت یاگەگیر بی. بەڵام بالیۆزو یۆنانی داۋاش ۋنە مەکەرۆنە تا 15و شوباتی باڵۋێزخانەکەی بازۆنە جیا. ئیتر بە ناچاری جە 15و شوباتو 1999ی ئۆجالان باڵۋێزخانەکەی مازۆنە جیا و جە ڕاو فڕۆکەخانەیەنە دەستگیر مەکریۆنە و بەدیلی تەسلیم بە تورکیای مەکریۆۋە".
"گەلەکۆمە 21 ساڵێش پەڕکەردۋە بەڵام ئایا ئامانجش پێکان"
ئارۆ گەلەکۆمەی میاندەوڵەتی دژ بە ڕێبەر ئۆجالانی 21 ساڵێش پەڕکەردەنەۋە، بەڵام پاسە کە پلانش پەی کریا بێ، ئەنجامش نەپێکا. چونکە بەزیندانی کەردەی ئۆجالانی نە پەکەکە دلێنەبریا و لاۋاز کریا، نە ڕێبەر ئاپۆ تەسلیم بی. بەڵکو ڕێبەر ئاپۆ ئیمرالیش فاڕا پەی قەڵاو مدرامانی و بە ڕانماییەکانش جە ئاگەۋە پەکەکە و جمیەری ئازادی کوردی و گەلە بندەستەکێ وەرهۆرزی میانیش گەورەتەر و فراوانتەر کەرد و هزر و فەلسەفەکەش بە پراکتیکی دنیاش تەنیەنەۋە و بەرهەمش دان و شاگردێ و مسیارەکێش سەرەڕاو ساختەکاری و سەختی و دژواریەکان نزیکە 70 پارلەمانتارێشان کیاستێ پارلەمانو تورکیای. ئارۆ جە سەرنیشتو کوردستان پەکەکە هێزی یەکەمەن، گریلان کە باڵا دەستەن و زاڵەن. ئارۆ دمای 21 ساڵان جە بەرکەردەیش جە سوریا، ئانە وانکارێ و مسیارەکێ ئۆجالانیەنێ جە بەشێ فرە ڕۆژئاڤا و سەرنیشت و وەرهۆرزو سوریای فەلسەفەکەو ئاڎیشان کەردەیی کەردەن و گەلێ و باوەڕیێ جیێ ئاشتیانە و ئازادانە پێوەرە مژیۋانە و سیستمی وێسەری دیموکراتیکی و نەتەوەی دیموکراتیکی، کۆنفەدرالیزمی دیموکراتیکی و نەتەوەی دیموکراتیکی کە پیلانگێڵێ و گەلەکۆمەکارەکێ دژش بێنێ ئارۆ جە سوریانە یاگەگیر و کەردەیی مەکەرانێ و بە شکستدای دندەتەرین دومنو مۆڤایەتی یانی داعش ئیتر بەشێ جە گەلەکۆمەکارەکان بە تایبەتی ئەمەریکا بە ناچاری مامەڵەش چەنی مەکەرانە و جە ئاستی باڵانە جە سەرکۆ کۆمار دۆناڵد ترامپی گێرە تا سیاسەتمەدرێ و کۆنگرێسمانێ ئەمەریکا، سەرۆک کۆمارو فەڕەنسای و گەورە ۋەرپرسیاری ئەورووپا و ڕووسیای پێشۋازی جە ڕاۋەبەرانو ڕۆژئاڤای یانی وانکارەکێ ئۆجالانی مەکەرانە. ۋەرگیری جە سیستمەکەیشان مەکەرانە، کە سەرچەمەو ئەرەمەزیاییش جە ئۆجانی هۆرقوڵیان. ئینێچە نیشانە مڎۆنە گەلەکۆمە و پیلانگێڵی میاندەوڵەتی نەک ئەنجامش نەپێکان، بەڵکو شکستش واردەن و تاکە کەسێ کە سەرکەوتە بییەن ڕێبەر ئۆجالان و فەلسەفە و هزر و پارت و شۆڕشەکەشەن.
"جە ئاستی و کوردستانی و جیهانییەنە خاوەنداری جە ئۆجلانی مەکریۆنە"
ڕێبەر عەبدوڵا ئۆجالانی تەمەن 70ساڵان، کە 21 ساڵێن بەدیل-گیران و جە ئیمرالی سیستمو ئەشکەنجەی و گۆشەگیری قورسش سەپنیان سەرەرە، بە فکر و فەلسەفەکەیش، نەک تەنیا کوردش جە مەردەی و چێر دەستەیی رزگار و زینڎە و وشیار کەردەۋە، بەڵکو بیەنیچ بە هۆکارێ پەی رزگاری گەلە چێر دەستەکانو وەرهۆرزی دلینی و جیهانی و سەرجەم مرۆڤایەتی و چەسپانی یەکسانی ژەنێ و پیای و پێۋەرە ژیۋای گەلانی و چینە جیاکانو گلێرگەی. هەر ئانێچە پاسەشە کەردەن تا جە ئاستی فراۋانی کوردستانی و جیهان-یەنە خاوەنداری جە ئۆجالانی بکریۆنە و داۋاو کۆتایی ئاۋردەی بە سیستەمو ئەشکەنجەی و گۆشەگیر سەریش جە ئیمرالی باۋریۆنە. هەر پۆکەی بە بەردەۋامی چالاکیێ پەی کۆتایی ئاۋردەی بە گۆشەگیریەکەیش ئەنجامێ درێنێ کە دماینشان مانگێرتەی جەواردەی بێ تا مەردەی بە پێشەنگی لەیلا گۋڤەن، هامسەرۆکەو گلێرگەو دیموکراتیکی-کەجەدە و پارلەمانتارەو هەدەپەی، ناسر یاگیز ئەندام جە نمایندەیی هەدەپەی جە پانیشتو کوردستان، 14 چالاکۋانێ و سیاسەتمەدارێ و ڕۆچنامەۋانێ جە ستراسبۆرگ، سەدان زیندانیێ پەکەکەی و پاژکی و ئازادیۋازێ جە 35 زیندانێ ڕژێمو تورکیایەنە و دەیان کەسێ تەرێ جە کوردستان و ئەورووپا و جیهانەنە و هاموەخت سەدان سیاسەتمەدارێ و پارلەمانتارێ ئەورووپیێ و جیهانیێ، 50 خاوەن خەڵاتێ نۆبڵی ئاشتی، هەزاران چالاکۋانێ بیانیێ و سەرجەم کورد و ئازادیۋازێ دونیای هەمان داۋاکاریشان بێنە و درەنجام ئانێچە بەرهەمش دا و جە دمای 8 ساڵان گۆشەگیری ئیمرالی ماڕیا و پارێزەرێ سەردای ئۆجالانشان کەرد. جە مانگەو سپتامەرو 2019ی نزیک بە 6 ملیۆنێ کرێکارێ بەریتانیێ جە کۆنگرەشانە بە فەرمی داۋاو ئازادی ئۆجالان-یشان کەرد.
"دمایین دیدارەشەنە سورەن سەرو ئاشتی و چارەسەری بەبێ جەنگ"
ڕێزدار ئۆجالان سەرەڕاو ئانەیە 20 ساڵێ زیاتەرەن جە بارودۆخێۋی فرە سەختەنە گۆشەگیر کریان بەڵام سورەن سەرو ئاشتی و چارەسەری بەبێ جەنگی. جە دمایین دیدارەشەنە چەنی پارێزەکانش ئەی پەیامەشە دابێ کە نۋیسەنگەو مافەکێ ئەسرین-ی ۋەڵاکەردەنەۋە:
ئێمە 7و ئاب-و 2019ی چەممان کەفت بە موەکیلەکەیمان بەڕێز عەبدوڵا ئۆجالانی و دیدارمان چەنیش ئەنجام دا. جە چەمپنەکەفتەکە و دیدارەکەنە بەڕێزشان باسش جە ئاژەو ئارۆی کەرد و پەیوەندی دێرینەو میانو کوردی و تورکی و دۆخو جەنگی و قەیرانەکێش هۆرسەنگنێ.
"پەیوەندی کوردی و تورکی جە ئەخڵات و مەلازگرت-ەۋە دەستش پنەکەردەن"
بەڕێزشان ۋاتش: پەیوەندی کوردی و تورکی جە ئەخڵات و مەلازگرت-ەۋە دەستش پنەکەردەن و تاوەکو دەستووری بنەڕەتیى جە ساڵەو 1921ی درێژ بییەنەۋە و شیکاریش پەی کریان. پەیوەست پانەیە مشیۆنە سەرجەم لایەنەکێ هەستیارنە ژڵێۋیاۋە. بەڕێزشان گەرەکشەن پەیلۋای وێش سەبارەت بە کەمالیست و عوسمانییە نۋینەکان بۋزۆنە ڕووە و جەی بارەۋە ئاشکراش کەرد: مشیۆم هەر دووێ ئەقڵیەتەکە جە چوارچێۋەو تاریخ و دێرینەو پەیوەندی کورد و تورک-یەنە درووست و ڕاست هەڵۋێستەی خاسە و ئەرێنیە بۋزانە ڕووە.
"سوربییەی سەرو جەنگی و قەیران خوڵقنای ئەنجامی قورستەر شۆنیشەرە مەیۆنە"
بەڕێز ئۆجالان سەبارەت بە سوربییەی سەرو سیاسەتو جەنگی و قەیران خوڵقنای نیگەرانەن. ئاڎ ئاماژەشدا بە جەدەستدای مرۆیی، سیاسی و ئابوری کە جە 40 ساڵێ ۋیەردێنە ڕووەش دان و ۋاتش: سوربیەی سەرو ئا سیاسەتەیە جە هەرێمەکەنە ئەنجامی قورستەرش شۆنیەرە مەیۆنە و مشیۆم گرد کەس و لایێ ئانەیە بۋینۆنە و بزانۆنە. هەوڵە دیموکراتێمان جە سەردمو ئۆزال-یەۋە تاوەکو ئیسە کۆنترا گەریلا (دژە گەریلا)ی تێکێ دێنێ و جە باربەردێنێ. ئارۆچ هێزە دژە چارەسەریەکێ پەی دووبارەکەردەی هەمان چێۋی جەنگێ منیاۋە. بەڕێزشان قسەکێ ئۆزالی کە ساڵەو 1993ی کەردبێش و ۋاتەبێش: 'بە جەنگ چارەسەری بەدی نمەیۆنە' ۋیر ۋستەۋە و ۋاتش: ئارۆچ ئا بڕیارداری و سوربیەیەو ئۆزالی پەی چارەسەری بەرجەستەن و ئیرادەو ۋنەپەرسایش هەن.
"ئاخۆ کورد مافش هەن یان نا؟"
بەڕێز ئۆجالان بە هەوڵدای شکۆمەندانە (سەردەم و عەقڵ)و دەوڵەتیش شەی و ڕاڤە کەرد و ۋاتش: دژ بە تاریخی درۆینە و سەرقاڵکەرانە و ساختەی کە عەقڵی شۆڤێنیستی ئینا پەشتیشەۋە بمدرۆۋە و گەرەکشەن بە پاو پەیوەندی دێرینەو میانو کوردی و تورکی ڕا و جا پەی کوردی بکەرۆۋە. ئەگەر ئانە بەدی بەیۆنە ئیتر کورد پنەۋازیش بە دەوڵەتی تەری نییەن. بەڵام پرسیارەکێ ئانێنە کە ئایا کورد مافش هەن یان نا؟ هەر پاسە بەڕێزشان ئاماژەشدا بە پانەیە کە بەردەۋام و هەمیشە و جە 40 ساڵێ ۋیەردێنە هەوڵ و تەقەلاش پەی ژیۋای ئازادی، مرۆڤی ئازادی و گێرگەی ئازادی و بونیاتنیای (عەقڵ)و کوردی بییەن.
"گۆشەگیریى 20 ساڵە، پەیوەندیش بە جەنگەکێ ئارۆیەۋە هەن"
بەڕێز ئۆجالان دەستنیشانش کەرد: جە سەردەمو ئۆزالی تاوەکو ئارۆ هەوڵەکێ پەی یاۋای بە ئاشتی و دیموکراسی و چارەسەری بەردەۋامێنێ، گۆشەگیریى 20 ساڵە کە جە ئیمرالی سەپیان سەرشەرە، پەیوەندیش بە جەنگەکێ ئارۆیەۋە هەن. سەرەڕاو ئانەیە 20 ساڵێن سورەنا سەرو ئاشتی، ئانێچە وەڵامدەر مەبۆنە.
بەڕێز ئۆجالان ماچۆنە: من پەی کوردی ڕا و جای شایستە دروست مەکەرونە. بەیدێ ئێمە با پێۋەرە پەرسەو کوردی چارەسەرە بکەرمێنە، من پەی چارەسەری ئامادەنا و متاونە بە هەفتێۋە کۆتایی بە جەنگی و ئەگەرو جەنگی باۋەرونە. پەی بەدی ئاۋردەی ئانەیە مشیۆم دەوڵەت و عەقڵو دەوڵەتی ئەرکشان بە جا باۋەرانە. من باۋەڕم بە وێم هەن. هەرپاسە بەڕێز ئۆجالان بە بۆنەو جەژنێۋە، سڵام و پیرۆزباییش ئاڕاستەو گەلەکەیش کەرد و ۋاتش: سڵام جە سەرجەم گەلەکەیم مەکەرونە کە جە کۆشای پەی ئاشتی و دیموکراسی رەنج و دڵشان بەخشان و جەژنەشان پیرۆزە ببۆنە. جە کۆتاییەنە سڵامی تایبەتش کیاست پەی زیندانیەکان.
"هەڕەشەکێ دژ بە ڕۆژئاڤای درێژەدایەن بە گەلەکۆمەی میاندەوڵەتی"
پاسە دیارەن پیلانگڵنەرەکێ هیشتای کۆڵشان نەڎان جە دژایەتی کەردەی ئۆجالانی و فەلسەفەکەیش و گەلەکۆمەی میاندەوڵەتی بە شێۋازێ جیاۋازێ درێژەش پنە مەڎانێ و هەڕەشەکێ ئارۆی کە تورکیا جە ڕۆژئاڤاو کوردستانیشان مەکەرۆنە بە فەرمانو زلهێزە پیلانگڵنەرە جیهانیەکان و درێژەدایەن بە گەلەکۆمەی میاندەوڵەتی و ئامانج چنەش تەسلیم گێرتەی ڕێبەر ئاپۆی و جمیەرو ئازادی کوردیەن. ڕێبەر ئاپۆ جە دمایین دیدارشەە ئاماژەش بە ئانەیە دان و ۋاتەنش: "جە سەردەمو ئۆزالی تاوەکو ئارۆ هەوڵەکێ پەی یاۋای بە ئاشتی و دیموکراسی و چارەسەری بەردەۋامێنێ، گۆشەگیریى 20 ساڵە کە جە ئیمرالی سەپیان سەرمەرە، پەیوەندیش بە جەنگەکێ ئارۆیەۋە هەن و زلهێزەکێ گەرەکشان نییە هەوڵەکێم بە ئامانج بیاوانە، بەڵام من باۋەڕم هەن هەوڵەکێم بەرهەمدارێ مەبانێ".
"فکر و فەلسەفەکەش جیهانی بییەن"
ئیتر ئارۆ سەرەڕاو ئانەیە ئاسەتەنگیێ فرێ پەی ئۆجالانی و جمیەرەکەیش دروست مەکریانێ و گەلەکۆمەی میاندەوڵەتی بە شێۋازێ جیاۋازێ درێژەش پنە مەدریۆنە، بەڵام فەلسەفە و تێزەکێ ڕابەر ئۆجەلانی جە فرەو زانستگەکێ جیهانینە بە کۆنگرێ و کۆنفڕانسێ و کۆنیشتێ، زانستیانە پەیجۆرشان پەی مەکریۆنە و قوڵ باسێشان سەر مەکریانە و پسپۆڕێ و شارەزێ بەڕێز و شکۆۋە نزیکێشان مەباۋە. هاموەخت وێسەری دیموکراتیی ڕۆژئاڤاو کوردستانی و سەرنیشت و وەرهۆرزو سوریای کە زادەو هزر و فەلسەفەو ئۆجالانین، سەرەڕاو هێرشێ و هەڕەشێ سەریش سەرفرازانە پابەرجان و جە ئاستی فرە بەرزی جیهانیەنە بە شێۋازی شایستە باس مەکریۆنە و ڕووانە پەشیۋانەکێش زیاتەرێ مەبانێ.جە ئیلیزێ ماکرۆن و کیاستەو ڕۆژئاڤای کۆبیێۋە

جە کۆشکەو ئیلیزێی جە پاریس کیساتەو ڕۆژئاڤاو کوردستانی و ئیمانۆئێل ماکرۆن سەرکۆمارو فەڕەنسای کۆبیێۋە.

ئارۆ جە جە کۆشکەو ئیلیزێی جە پاریس-و پایتەختو فەڕەنسای، کیاستەو ڕۆژئاڤاو کوردستانی و سەرنیشت و وەرهۆرزو سوریای، چەنی ئیمانۆئێل ماکرۆن سەرکۆمارو فەڕەنسای کۆبیێۋە.
جەی بارەۋە دکتۆر خالد عیسا نمایندەو ڕۆژئاڤای جە فەڕەنسا بە ئاژانسەکەیمان (فوڕات نیوز-ANF)یش ۋات: "جە ئیلیزێ دیدارێ فرە گرنگەمان چەنی ئیمانۆئێل ماکرۆن سەرکۆمار و گەورە ۋەرپرسێ تەرێ فەڕەنسای ئەنجام دا. جە دیدارەکەنە سەبارەت بە ئاژەو ئارۆی بە تایبەتی بارودۆخو ڕۆژئاڤاو کوردستانی و سوریای و جەنگ و کۆشای دژ بەتەرۆری و چەتەکێ داعشی گفتوگۆمان کەرد". خالد عیسا ئاشکراش کەرد: "ئارۆ سەروێرەگا جە هۆتێل ویستون-و پاریسی سەبارەت بە دیدارەکەی کۆنگرەی ڕۆچنامەۋانی ڕێکۋزمێنە و زانیاری زیاتر پەی ڕای گردیی ئاشکرا مەکەرمێنە".گەڎایی چیٛشا؟ ? What is Poverty

گەڎایی چیٛشا؟ ? What is Poverty جە نۋیستەی Jo Goodwin Parker-یەن و حەمزە کاکە وەیسی هۆرگێڵنان پەی هەورامی.

پەرسدێ جە من بێدەسی چیٛشا؟ گۆشم پەی گێردێ. ئینانی چێگەنە نزیکو شمەنە ، چڵکنەنا، بوەم مێ، چێرگجیێ دەرڎ وارڎەم نیا پۆرە، دڎانێم قڕۆڵێ بیێنێ بوەشا مێ. حەکایتێتا پەی کەروو. گوشم پەی گێردێ. بە دڵسۆزی گۆش مەگێردێ. دڵسۆزی شمە دەرڎەو من مەوەرۆ. ژیرانە گۆش دەیدێ پەنە. وێتا بنیەیدێ یاگێ من بە پاڵێ پیسێ و دڕیێ و چەکێوە. دەنگم بژنەودێ. کەمدەسی یانێ ساحبەنە سەرو دۆشەکێوە هۆرزیۆ کە هەر چڵکا و نەوەشی. مەلافەکێ زوۆن کریێنێ پوشەکێ پەی زاڕوڵا. هەژاری یانێ گوزەران دلێ بوێوەنە کە تەمامیایش نیا. بوەو گمێزی، “شۆت”ی تشیای، چاشتێ گەنێ، کە گجار چەنی بوەو پیازە پیشایا با تێکەڵ. پیازی هەرزانێنێ. ئەگەر ئی بوێ بژنەوی مەزانی چکۆوە مێ. بوەو پیسینە جبەرۆ. بوەو زاڕوڵە ورڎانە کە شەوێنە مەتاوا دلێ تاریکینە فرە دوورێ گناوە. بوەو دۆشەکانە کە چنڎ ساڵێن نەشۆریێنێ. بوەو شۆتە تشیاینە، ئاخر یەخچاڵەکە زوۆن خرابیان، وەشکەرڎەیشۆ زەڕش مشۆنە. بوەو زوێڵی گەناینە. تاوو کەروش چێرو خاکیۆ، بەڵام کۆنە خاکەنازە؟ خاکەنازەیچ زەڕش گەرەکا. فەقر مانیایین. من هەمیشە مانیێنا. وەختێ ئاخرین زاڕوڵەما بیمارەستانەنە پێڎا بی، پەنەشا واتتا کەم ونی شەدیدما، بۆنەو نەوارڎەی چێوی قوەداریۆ، کرمیچم هەنێ کە مشۆم عەمەڵ کەروو. بە ئەڎەبۆ گۆشم گرت- فەقیرێ هەمیشە ئەڎەبێنێ. هەژارێ دایمە گۆش گێرا. مەواچا کە زەڕ نیا پەی حباو ئاهەنی، یا پەی وارڎەی عالی، یا پەی دەواو کرما. خایلەو عەمەڵی سامڎارا و زەڕی مشەمەرش گەرەکا، ئەگەر یارابیێم دەس کەرێنا خوای. کێ هاگاڎاری زاڕوڵەکام کەرۆ؟ وەش بیەیۆ دماو عەمەڵی توول کێشۆ. من یەرێ زاڕوڵێم هەنێ. ئاخرین جار کە شوغڵم بێ، جارێشا لا مامێمۆ نیێمەرە تا بلو و بەوە، وەختێ ئامانێوە مڎیەو گولانەکە مەشا دانەنە و پوشەکەکەیچش چا وەختۆ لوێبێنا نەفاڕیابێ. وەختێ کەرڎمۆ ڕەقەڵەش بەستەبێ و پۆسش لوا پۆشۆ. ئەو زاڕوڵەکەم بە کوتە شیشێوە تێژ کەی(بازی) کەرێ، گەورەکەیچ وێش تاق و تەنیا لا گمێنە گەمە کەرێ. حەفتەنە 22 دۆلارێم بێ، و مەهد کوودەکی عال پەی یەرێ زاڕوڵا حەفتەنە 20 دۆلارێ بەرۆ. کارەکە دەسم ئاست. نەبیەی یانێ پیس و پۆخڵی. شمە بە جلێ پاک و پۆختێوە و دلێ یانەی پۆختەو وێتانە گێرە واچدێ گر کەس تاوۆ پاک و پۆختە بۆ. با یانەڎاری بێ زەڕتا پەی باس کەروو. ساحبەنە زاڕوڵەکێم یا قولتەفسێ بێ ڕوەنەشا مڎەو پەنە یا نانە زەڕاتینەی بێ هێڵە و کەرە. ئینێ حاجەتێ فرێ پیسێ مەکەرا. حاجەتێ(هەوەڕێ) هەرچی با، من بە ئاوی چیێ و بێ سابون شۆروشا. حەتتا هەرزانتەرین سابون مشۆم مەنۆ پەی پەڕواو زاڕوڵەکەی. بڎیەیدێ دەسامەرە چەنی ترەکێنێ و سورێ بیێنێ. کەڕەتێ ماوەو دوێ مانگا زەڕم پاشەکۆت وست تا شیشێ وازڵی پسانوو پەی دەساو وێم و سۆتتەیۆ زاڕوڵەکەی. وەختێ زەڕەکە جۆر بی و لوانێ وازڵی ئەسای، میەو دوێ سێنتێ گران بیەن. من و زاڕوڵەکە سەختیما کۆت وەر. هەرچی ڕۆ هەن مشۆم فکریەونە بزانوو تاوو تەحەمل کەروو دەسێ قڵیشیێ و ئێشێ وزو دلێ ئاوێ چیێ و سابونی کزنێ. وەلێ پەرسدێ چی ئاوی گەرمە نا؟ سۆخت زەڕش مشۆنە. ئەگەر بە هێزمێ ئایر کەریۆ، زەڕش گەرەکا. ئەگەر برق گڕنێ ئاڎیچ هەر زەڕش مشۆنە. ئاوی گەرمە ناز و نێعمەتا. من ناز و نێعمەتم نیا. ئەگەر واچوتا پەنە چنڎ جوانەنا، تەعاجب مەندێ. بەڵام فرە پیر مڎەو چەمۆ. مازیم کۆمڕ بیەن ئانڎە گڕوێ وێم کۆمنورە سەرو تەشتو جل شتەیۆ. ویرم نمێ بێژگە ئی هەرمانا، کەی هەرمانەی تەرم کەرڎێنە. گرڎ شەوێ جلێ زاڕوڵە مەکتەبیەکەیم شۆرو و خوڎا خوڎایچما تا ساحبێ وشکێ باوە. گەڎایی زمسانەنە یانێ شەوێ تا ساحبێ خۆراسی نەکەری (وەنۆزی نەلۆ چەمڎ) و هاگاڎ ئایری بۆ تا نەکا پلوزگێ پڕۆ ، ڕۆزنامێ تەموو دیواری گیسیانە و زاڕوڵەکەڎ وەرمەنە بۆ قەقنەس. هامنەنە یانێ تەماشەو مەش و مەشولەی کەری کە چەنی نیشا هەرساو زاڕوڵەکەیتۆ وەختی گرەوۆ. پەرڎێ دڕیێنێ و ئێنڎە زەڕ کەما پەی وراستەیشاوە، هەر مەورازیاوە. هەژاری یانێ جانەوەرێ ئینێ دلێ چاشتێتەنە، دلێ لوتێتەنە، دلێ چەماتەنە، وەختێچ وتەنی ملا بەڎەنتەرە. بێ دەسی یانێ خوڎا خوڎاڎ بۆ نەوارۆ، چونکەتەی پەڕوێ زاڕوڵەکەیڎ وشکێ مەباوە و گورج مەجبور بی ڕۆزنامێ کەری کار. مەحتاجی یانێ وینی زاڕوڵەکێڎ دایمە مشەشا مێ. دەسماڵ کاغەزیێ زە بەرا و هەرچی پەڕوێ هەنێ پەی چێوای تەری گەرەکێتەنێ. داروێ زدێ حەساسیەتێ گرانتەرێنێ. نەبیەی یانی چاشت کەرڎەی بێ ئازوقە و ، شت و شۆر بێ سابون. فەقیری یانێ داواو یارڎی. ئایا حەرگیز مەجبورێ بیێندێ داواو یارڎی کەردێ ، زاندێچ زاڕوڵەکێتا ئینێ سخڵەتەنە تا گێردێش؟ جە بارەو قەرز کەرڎەی جە قۆمێ فکر دەیدێ پەنە، ئەگەر ئینە تەنیا ڕاو ویرو یارڎی بۆ. من ماچوتا پەنە کە چەنینا. ئیدارێوە کە قەرارا سەرش دەیدێ وەنە پەی داواو یارڎی، مێزدێشۆ و چوار پەنج جارێ خولیەیدێ دۆرو بیناکێشەرە. بە ویرو زاڕوڵەکاتاوە ملدێ دلێ. گر کەس خەریکو هەرمانێن. ئاخرش نەفەرێ مێ بەرۆ و ماچدێش پەنە مەحتاجێندێ.
ئانە ئەسڵەن ئا نەفەرە نیا کە لازما ویندێش. ملدێ نەفەرێ تری ویندێ، وە شۆنەو ئا گرڎە خەجاڵەتی و تەرێق بیەیۆ و هارەق متەیرە ، ئیسە زاندێ کە ئینە ئەسڵەن ئا ئیدارە نیا کە ئامێندێ ، وە مشۆم گرڎو ئی جەرەیانیە سەر نەوەیۆ جە یاگێ تەرەنە تێکرار کەردێ، کە ئەسڵەن ڕەحەت نیا. داواو یارمەتیتا کەرڎەن، هیچ نەبۆ ئەرزشێش هەن. دیسان ماچاتا پەنە خوایندێ. ماچا چی مشۆم ماتڵ کەردێ، بەڵام ڕاسەکێش، شمە بۆنەو خەجاڵەتی و ڕەنگ زەرڎی و لارە ملیوە مەژنەودێ. گەڎایی ویرە وەرین. ویرەوەری تەرکو مەکتەبیا جە ڕاهنمایینە، چونکەتەی زاڕوڵێ پاک و پۆختی، بوەم و وەزێحەتو جلەکام تەحەمل نەکەرێنێ. مەسوولە کە ئاما، ئەڎام واتش ئی کناچێمە حامێلێنە، بەڵام نەبێنا. ئەجێش پاسە تاوۆ هەرمانێم پەی بێزۆوە و ئینداڎێم بڎۆ. گجار کارێم بێنێ، وەلێ ئاننە دەوامشا نەبێ تا چێوێشا چەنە فێرە بو. ئەغڵەب شوو کەرڎەیم ویر مێ. چا وەختەنە فرە جوانە بێنا. ئیسەیچ هەر جوانەنا. ماوێوە ئا گرڎو چێوا هەکە شمە هەنێتا، بێنێما. یانێوە گولانەبێ جە شارێ تەرەنە، بە ئاوی گەرمە و بە گر چێوۆ. دمایی مێرڎەکەم کارەکەش جە دەسش دا. بەینێ بیمەو بەتاڵیما بێ و بڕێ هەرمانێ کە تاوێنا گێروشا. ئاننەش پەنەنەشی کە گر چێوما چەنە گیریاوە و کۆچما کەرڎۆ پەی ئێگەی. چا وەختەنە لەمەم بێ. ئێ یانە وەختێ چا ئەوەڵۆ ئامایمێ دلێش، وەزێحەتش ئاننە خرابیچ نەبێ. هەرچی حەفتەن وەزێحەتش بەتەر بۆ. حەرگیز هیچ چێوێ وەش مەکریۆوە. ئیسە ئێمە هیچ زەڕێما نیا. بڕێ هەرمانێ موەقەتێ بێنێ پەی مێرڎەکەیم، بەڵام چا وەختەنە گر چێو خەرجو وارڎەی کریێ، هەر پاسە کە ئیسەیچ کریۆ. مەزانو بە یەرێ زاڕوڵێوە چەنی یەرێ ساڵێما ویارا، بەڵام دا ماسەر. بڕێ چێوێتا پەی ماچو، دمای ئاخرین زاڕوڵەیما زێندگیم شێونام. گوزەرانێ وەش بێ، وەلێ ئایا شمە تاودێ دلێ ئی پیس و پۆخڵینە زاڕوڵێ وەی کەردێ؟ ئایا ئەسڵەن زاندێ هەر وەرگیریێ چنڎێش مشۆنە؟ زانێنا پیاکەم ڕوێ مازۆما جیا، وە وەختێ لوا، خوڎا حافزیما نەکەرڎ. همێڎەوارەنا یاگێە تاوابۆش وێش جە سەرگەرڎانی نەجات بڎۆ. ئەسڵەن ئێنتێزارش نەبێ نا همێڎ بۆ. چا وەختەنە بێ ئێتر داواو یارمەتیم کەرڎ. زاندێ چنڎ بێ؟ مانگێ 78 دۆلارێ پەی هەر چواریما. ئیسەیچ هەر ئاننەن. ئیسە زاندێ چی سابون نیا، چەن و کنڎر نیا، ئاوی گەرمە نیەنە، ئاسپرین نیا، دەواو کرما نیا، کرێمو دەس و پلی نا، شامپۆ نیا، هیچ کام چی چێوا حەرگیزاو حەرگیز نیەنێ. پەی ئانەی خاستەر پەنە زاندێ، مانگێ 20 دۆلارێ کرێ یانە مڎەو، وە ئەغڵەبو ماباقیش دریۆ وارڎە مەنی.دریۆ بە هارڎە زەڕاتینێ، وڵۆشە زەڕاتینێ، برێنج، شۆت وە وشکە دان(حبوبات). گرڎو سەعیێم کەرو تا کریۆ برقی کەم گڕنمێ. ئەگەر فرە مەسرەف کەرمێ، جە خەرجو وارڎەی کەم بۆوە. فەقیری یانێ دیای پەی ئایندەی تاریکی. زاڕوڵێ شمە چەنی هێناو من گەمە مەکەرا. کوڕێ من ڕو بە کەسانێ تەری ملا کە بە دزی چێو پێڎا کەرا. هەر جە ئیسۆ پەشتەو تەلاو زینڎانینە وینووشا، تا پەشتەو تەلاو گەڎاییمەنە. مۆعتادێ ئەلکولی و مەوادی با. ئەی کناچەکێم؟ ئەگەر فرە شانسدارەبۆ، ملۆوە سەروو وێم. ڕەنگا واچدێ دەیخۆ مەدرەسێ هەنێ. ئەرێ، هەنێ. زاڕوڵێ من کتێبێشا نیەنێ، مەجەلێشا نیەنێ، مەدادێ و مەداد ڕەنگیێ و قاقەزشا نیا، وە مهێمتەر جە گر چێوی، ساقێ نیەنێ. کرمیشا هەنێ، عەفونەتشا هەن، گرڎوو هامنی چەمێشا ئامێنێنە( سوورێنێ). زەمینەنە، یا سەروو یەک دۆشەکەیۆ لا منەنە ڕەحەت مەوسا. ئاوراشا نیا، 78 دۆلارێ ژیونۆما، وەلێ وارڎەشا خرابا(سوء تغذیە)شا هەن. ئاە ، بەڵە، ویرم مێ مەکتەبەنە جە بارەو سڵامەتیۆ چێشم وانا. فرە جواب مەڎۆوە. بڕێ یاگێنە بەرنامەو ( مازاد تولیدات کشاورزی) پەی فەقیرا هەن. چێگە نیا. دۆڵەت ماچۆ کیاستەیش گران گنۆ. بەرنامەو نەهارو مەدرەسەی هەن. وەلێ من دوێ زاڕوڵیم هەنێ، کە هەر جە ئیسۆ پەکەشانە. ماجدێ خۆ دەرمانگێ هەنێ. بەڵە دلێ شارانە هەنێ. من 8 مایلێ جە شاری دورەنا. وێم تاوو بەو بلوو، بەڵام زاڕوڵێ گولانێ کەی تاوا 16 مایلێ بلا ڕارە؟ هامساکەما تاوۆ یاونۆم، وەلێ کرێش گەرەکەنە. قەوڵ مڎەو مشناسدێش. ئا پیا زەلامەنە کە وەختو و ێش پەمپو گازینە و دەلاک خانەنە و دووکانو سەرو کونجەکەینە بە گلەیێ جە دۆڵەتی ویارۆ کە چی خەرجو ژەنە فاسدا کێشۆ کە زاڕوڵێ زۆڵێشا هەنێ. نەداری ئەسیدا کە چکۆ ملو غروریرە و گرڎیش وەرۆرە. هەژاری ئەسکەنەن کە تۆ تۆ عێزەتو ئێنسانی تاشۆ. بەعزێتا ماچدێ کە یاگێ منەنە بڕێ هەرمانێ کەرێندێ(ماچدێ؛ “یاگێ تۆنە بڕێ هەمانێ کەرێنمێ.”)، گاهەز پەی ئەوەڵ حەفتەی یا ئەوەڵ مانگی؛ ئەی پەی ساڵە دماو ساڵێ چێش؟ فەقیرێچ تاوا خیاڵ پڵاوێ کەرا. خیاڵو وەختێ کە زەڕ هەن. زەڕ پەی وارڎەی مناسبی، پەی دەواو کرما، پەی حباو ئاسنی(قرص اهن)، پەی مێسواکی، پەی کرێمو دەس و پلی، پەی چەکوش و پسماری، پەی پەرڎەی، پەی خاکەنازێ ، پەی ڕەنگی، پەی مەلافەی، پەی چەن و کنڎری، پەی کرێ ماشینی، پەی ئاوێ گەرمێ، وە پەی سابونی.
خیاڵو وەختێ کە داواو یارڎی کەری، غرور مەوریۆرە. خیاڵو ئانەی کە وەختێ ملی پەی ئیدارێوە، پێسە ئیدارەکای تەری عالێنێ، خیاڵو ئانەی کە ئەفرادێ هەنێ کە زو مەیا سەردەمتۆ، وە بۆنەو داماگیتۆ لاڎ هۆر مەجەرخنا وەنە. وەختێ کە قەرارا داستانەو وێڎ تەنیا پەی یەک نەفەری باس کەری، ئا نەفەرە کیانۆڎ پەی هەرمانەکێت و ئێتر مەجبور نیەنی چەنی هەر جارێ گەڎایی وێڎ ئیسبات کەری. من جە حاڵەتو داماگی وێم ئامێنا بەرۆ تا ئینەتا پەی باس کەرو. ویرتانە بۆ کە من هێنەو یاگێ تەری یا زەمانێ تەری نیەنا. دەور و بەرتا پەڕا جە کەسانێ پێسە من. بە دڵێ ئێشاوە بڎیەیدێما پۆرە. ئی ئێشە و ڕێشە هەرمانە کەرۆ.
سەرچەمە: هەورمان نێت1 و 2 نۆڤەمبەری سەلەمناش پەی کوردی نەک کەشەکێ بەڵکو دنیا دۆستشەن

هەمیشە مەۋاچیان: "بێجگە جە کەشەکان کورد هیچ دۆستێۋی تەرش نییەن، بەڵام 1 نۆڤەمبەری ڕۆو جیهانی کۆبانی و 2 نۆڤەمبەری ڕۆو جیهانی ڕۆژاڤای سەلەمناشان نەک تەنها کەشەکێ بەڵکو دنیانە فرە کەسێ و لایێ دۆستێ کوردیەنێ".

جە ۋیەردەنە تا ئەی دماییە هەمیشە مەۋاچیێ: "بێجگە جە کەشەکان کورد هیچ دۆستێۋی تەرش نییەن. بەڵام ئا دەستە ۋاتیلێ جە دمای شۆڕش و سەرهۆردای جە وەرکەوتو کوردستانی (ڕۆژاڤا) فاڕیا. بە تایبەتی جە دمای مدرامانو کۆبانی و دەستنیشانکەردەی 1 نۆڤەمبەری بە ڕۆو جیهانی کۆبانی جە 2015نە و جەنگ و مدرامانی قارەمانەو ڕۆژاڤاو کوردستانی جە 9 ئۆکتۆبەر 2019ی و دەستنیشانکەردەی 2 نۆڤەمبەری بە ڕۆو جیهانی ڕۆژاڤای، ئیتر سەلەمیا نەک تەنها کەشەکێ بەڵکو دنیانە فرە کەسێ و لایێ دۆستێ کوردیەنێ.
هەڵبەتە ئافاڕیایە جە هەڵۋێست و پەیلۋای جیهانیەکان ۋەرانۋەر بە کوردی جە وێۋە نە بییەن، بەڵکو هۆکارێش بێنێ. یۆ جە ئا هۆکارانە، شکستدای داعش جە 2015نە جە کۆبانی جە دمای مدرامانی فرە قارەمانانەی مێژوویی بێ کە دنیا پنەش سەرسام بی و ژەنی پێشەنگیش مەکەرێنێ. داعش کە ۋەڵتەر ڕووەش نیابیێ هەر شار و ناوچە و هەرێمێ، بەبێ ئاستەنگی و بە خێرایی مەگێرێشەرە، پێسەو نموونەی موسڵ و ڕەققا کە دووێ ناوەندێ گرنگێ ئێراقی و سوریای بێنێ و دەیان هەزار سەربازێ و چەکدارێ پارێزنێشان بەڵام چەتەکێ داعشی بە چەنڎ سەعاتێ گێرتێشارە و هێزەکێ ئێراقی و سوریا بەبێ ۋەرگیری شکست دریێ و هەرچی چەک و تفاقی سەربازی قورس و سوکشان بێ کەوت دەستو داعشی. داعش بە ئا چەک و تفاقە سەربازییە جە 15و ئەیلولو 2015یەنە هێرشش کەرد سەرو کۆبانی، بەڵام بە مدرامانە مێژوویەکەو جەنگاۋەرانو ئازادی جە کۆبانیەنە نەک شکست بە داعشی دریا بەڵکو بی بەسەرەتاو کۆتایی ئاۋردەی یەکجارەکی بە داعشی و ماڕیای هەیبەتیشان جە ئێراق و سوریا و وەرهۆرزی دلین و جیهانەنە.
ئیتر شۆنەو دروسبییەی هێزەکی سوریای دیمۆکراتی - (قەسەدە)یەرە شەڕڤانەکێ قەسەدەی، یەکینەکی پارێزنانی گەلی - یەپەگە و یەکینەکێ پارێزنای ژەنێ - یەپەژە منبج، تەبقا و جە فیناڵەنە دێرزوور-شان جە داعشی ڕزگارێ کەردێ و ڕۆژاڤاو کوردستانی و وەرهۆرزو سوریاشان جە چەتەکان پاکێکەردێۋە و دەیان هەزار چەتێ و خانەۋادەکێشان بەدیلێ گێرتێ. ئانێچە شادمانی کوردی و جیهانیەکانش شۆنیەرە ئوما و چەنڎین قاتێ تەر ڕۆژاڤا و شەڕڤانەکێش بە دنیای ئەژناسێ و ۋەشەۋیستەرێ کەردێۋە. بەڵام ئەردۆغان و ڕژێمەکەش تۆڕێ و نیگەرانێ و غەمبارێ کەردێ، چونکە داعش جە جیاتی ئەردۆغانی و ڕژێمەکەش هێرشێ مەکەرێنێ سەرو ڕۆژاڤای و جە ڕاستیەنە شکستدای داعشی شکستدای ئەردۆغانی و ڕژێمەکەیش بێنە. پۆکەی پەی تۆڵەکەردەی و جارێۋتەر زینڎەکەردەیەۋەو داعشی و قڕکەردەیی کوردی و فاڕای دیمۆگرافیاو هەرێمە کوردیەکان، ئەردۆغان فەرمانش دا تا ڕاستە ڕاست سپاو تورکیای هێرش بکەرۆنە سەرو ڕۆژڤای. دەرەنجام جە 9 ئۆکتۆبەرو ئێساڵیەنە (2019) جە زەمین و ئاسمانەۋە بە بەشداری دەیان هەزارێ جە سەربازێ و چەکدارێ تاقمە چەتەکان و بە سەدان تانکێ و زرێپۆشێ و تۆپێ و ڕۆکێتێ هێرشەکە کەردەیی کریا. ئەمەریکا و ڕووسیا پەشتیۋانی هێرشەکەیشان کەرد و ئێران و سوریا بە هەڵۋێستی نەرم و شەرمنانە هێرشەکەشان ئەرێ کەرد. هامکات ئەمەریکا هێزەکێش جە سنور کێشتێۋە و دۆناڵد تڕەمپ سەرەککۆمار ئاشکراش کەرد، ئیتر وڵاتەکەش و ئیدارەکەش ئامادە نییەن ڕاگیری جە تورکیای بکەرۆنە و گەرەکش نییە ڕووبەرووش ببۆنەۋە. دیسان هەم تورکیا و هەم ئەمەریکا و ڕووسیا چەمەڕێ بێنێ ڕاۋەبەری وێسەری دیمۆکراتی ڕۆژاڤای و هێزەکێ قەسەدەی تەسلیمێ ببانە و کۆتایی بە ئازموونە سەرکەوتەکە ڕۆژاڤای بەیۆنە. بەڵام هەر پێسەو کۆبانی ئەی جارەیچە بە مردامانی قارەمانانە و سیاسەت و دبلۆماسیی ڕاست و دروست، ڕۆژاڤا و گەل و جەنگاۋەرەکێش پیلانەکەشان مایە پووچ کەردەۋە و ڕای گردیی ئەمەریکی و ئەورووپی و جیهانیش پەکێش کەرد مەیڎان و هەر کەس و لایێ دژبەری وێش پەی هێرشەکەی و سیاستو ئەمەریکای و سەرۆکەکەیش تڕەمپ-ی ۋەرانۋەر بە ڕۆژاڤای سەرکۆنە و شەرمەزار کەرد. دەرنجام تورکیا جە گلێرگەی میاندەوڵەتی و میاننەتەوەییەنە ڕووبەروو ڕەخنەی فرەی کریاۋە و فرە وڵاتێ بە تایبەتی ئەمەریکا سزێشان سەپنێ سەرشەرە و بە گردیی ئارۆ تورکیا و ئەردۆغان و ڕژێمەکەش پەراۋێزێ وزینێ.
هەر دەرەنجامو ئانەیەنە بێ کە چەنڎ ڕووێ جەی وەڵتەر ئنسیاتیڤو دیفەند ڕۆژاڤای کە سەدان کسایەتیێ ئەکادیمێ، ڕۆشنۋیریێ و سیاسیێ و چالاکۋانێ نامیێ جیهانی جە وێ مەگێرۆنە و پەی پەشتیۋانیکەردەی جە ڕۆژاڤای 2 نۆڤەمبەریش پێسەو ڕۆو جیهانی ڕۆژاڤای دەستنیشان کەرد. جەی چوارچێۋەنە و سەرو بانگەۋازی و داۋاکاری ئنسیاتیڤەکەی شەممەی 2 نۆڤەمبەری، جە سەدان شارێ و شارچێ کوردستانی و جیهان-یەنە سەدان هەزار کەسێ مجیێرە شەقامێ و مەیڎانەکان و پەشتیۋانیشان پەی ڕۆژاڤای دووپات کەردەۋە و هاموەخت هێرشە ئەرەگێرەکێ تورکیای و تاقمە چەتەکانش بە تونڎی شەرمەزارێ کەردێ. هەرپاسە داۋا جە گلێرگەو میاندەوڵەتی و میاننەتەوەیی و ڕای گردیی جیهانی کریا تا سنور پەی ئەرەگێرتەیی و دڕندەیی تورکیای بنریۆرە و گرد لایێ پاڵپەشتی جە ڕۆژاڤای و مدرامانە ڕەۋاکەیش بکەرانێ.
بەگردیی نزیک بە 24 ڕووێن جە کوردستان و جیهانەنە کوردێ و دۆستەکێش هامتەریب چەنی مدرامانو ڕۆژاڤاو کوردستانی، شەۋانە ڕۆو جە مەیڎانەنە بێنێ و چالاکییێ و ناڕەزایەتیشان ئەنجامێ دێ و هاموەخت بایکۆتکەردەی کاڵا و بەرهەمە تورکییەکان بە تایبەتی جە پانیشتو کوردستانی و بە گردی جە کوردستان و چەنڎین وڵاتێ جیهانیەنە ڕێکۋزیا و تا ملۆنە بایکۆتەکە فراوانتەر مەبۆنەۋە و کاریگەریەکێش مەزنتەرێ مەبانێۋە. سەرجەم ئینێ و مدرامانە شکۆمەندەکەو ڕۆژاڤای ئاشکراشان کەرد و سەلەمناشان کە؛ "نەک تەنها کەشەکێ بەڵکو جە دنیانە فرە کەسێ و لایەنێ کاریگەرێ دۆستێ کوردیەنێ و ئیتر کود کوردو ۋیەردەی نییەن و ئارۆ خاوەن ئیرادەن و فەرمان و شکست قبوڵ نەکەرەن".جە سوید بە سەرپەرشتی کەنەکەی ڕاوێژی نەتەوەیی دەستش پنەکەرد

جە سوید بە سەرپەرشتی کەنەکەی کۆنفڕانسو ڕاوێژو نەتەوەیی ڕۆژهەڵات (وەرهۆرز)و کوردستانی دەستش پنەکەرد و دووێ ڕووێ بەردەوام ببۆنە و ژمارێۋی فرێ لایەنێ سیاسیێ و مەدەنێ، کەسایەتیێ و ڕۆشنۋیرێ بەشدارێشەنێ.

ئارۆ شەممە، جە شارو ستۆکهۆڵم-و شانشینو سویدی، بە سەرپەرشتی کۆنگرەو نەتەوەیی کوردستانی (کەنەکە-KNK)ی، کۆنفڕانسو ڕاوێژو نەتەوەیی وەرهۆرز (ڕۆژهەڵات)و کوردستانی دەستش بەکارەکانش کەرد. نامونیشانو کۆنفڕانسەکە بریتیەن جە ” دۆخو گەلو کوردی جە وەرهۆرزو کوردستانی، هەڵۋێست و چارەسەریی“ و دووێ ڕووێ خاینۆنە و ژمارێۋی فرێ لایەنێ سیاسیێ و مەدەنێ و کەسایەتیێ و ڕۆشنۋیرێ جە سەرجەم پێکاماکانو ڕۆژهەڵاتی بەشدارێشەنێ. ئامانج جە کۆنفڕانسەکەی، هۆرسەنگنای بارودۆخو سیاسیی، کۆمەڵایەتیی و ئابوری و ڕێکۋزیایی ئا بەشەو وڵاتی و نزیککەردەی لایەنەکێ و پێکئاماکان جە هەنتری و ئەۋەئێستەی ڕاچارەیەن پەی کێشەکانو وەرهۆرزو کوردستانی و دەرەنجام یاۋای بە یەکێتی و یەکڕیزی نەتەوەیی.
کارنامە وکۆبییەکێ کۆنفەرانسەکەی بە ئی جۆرەنە:
کۆنفڕانس دووێ ڕووێ (شەممە 09/14) و یەکششەممە(09/15) درێژەش هەن
"شەممە"
ئامادەبییەی و دیداری گردیی: سەعات 09:00 - 10:00
دەستپنەکەردەی و خێرئاۋردەی: سەعات 10:00
وتارو کۆنگرەو نەتەوەیی کوردستانی کەنەکەی: سەعات 10:05 – 10:20
کۆبییەی یەکەم:
دۆخو کۆمەڵگای و پێئاماکێ ڕۆژهەڵاتو کوردستانی: سەعات 10:20 12:30 ڕاۋەبەر: کاوە کرماشانی/ یاساشناس و چالاکۋانو مافو مرۆڤی سەلاح عەباسی/ کۆمەڵگەشناس سەعات / 10:30 – 10:50 پرسیارێو گفتوگۆ سەعات / 10:50 – 12:30
کۆبییەی دووەم: دۆخو ئابووریی جە ڕۆژهەڵاتو کوردستان: سەعات/ 13:30 – 15:15 ڕاۋەبەر: عەبدوڵا حەجاب/ چالاکۋانی سیاسیی د. موعتەسەم تاتایی/ مامۆستاو زانستگای و ئابووریزان / سەعات 13:30 – 13:50 پرسیارێ و گفتوگۆ سەعات/ 13:50 – 15:15
کۆبوونەوەی یەرەم(سێهەم): دۆخو ژەنێ جە ڕۆژهەڵاتو کوردستانی سەعات/ 15:30 – 18:00 ڕاۋەبەرە: نگین شێخولئیسلامی وەتەنی/ ڕۆچنامەڤانە/ سەعات 15:30 – 15:45 زەینەب بایەزیدی/ چالاکۋانێ سیاسییێ/ سەعات 15:45 – 16:00 سدیقە موحمەدی/ چالاکۋانێ سیاسییێ/ سەعات 16:00 -- 15:45 ئەفسانە بەهەشتی زادە/ چالاکۋانێ سیاسییێ/ سەعات 16: 00 16:45 پرسیارێ و گفتوگۆ / سەعات 16:00 – 16:45
بەردەوامی پرسیارێ و گفتوگۆی / سەعات 17:00 – 18:00
کۆبییەی چوارەم: مافو مرۆڤی جە ڕۆژهەڵاتو کوردستانی / سەعات 18:00 – 19:00 ڕاۋەبەرە: سەبری بەهمەنی/ چالاکۋانێ سیاسییێ سەعید سنەیی/ ئەندام جە شوراو ڕاۋەبەری کۆمەڵەو مافو مرۆڤو کوردستانی / سەعات 18:00 – 18:20 پرسیارێ و گفتوگۆ / سەعات 18:20 – 19:00
یەکشەممە
ئامادەبییەی و کۆبییەی /سەعات 08:30 – 09:30 کۆبییەی پەنجەم:
دۆخو سیاسیی جە ڕۆژهەڵاتو کوردستان، پێشنیارێ و چارەسەریی / سەعات 09:30 – 12:30
پرسیارێو گفتوگۆ / سەعات 13:30 – 15:30
ئەنجامنامە و کۆتایی کۆنفڕانسی / سەعات 15:45 – 17:00.جە ئاگری 25 سەربازێ تورکیا کوشیێ

جە ناوچەو بایەزید-ی سەر بە پارێزگاو ئاگری گەریلا دژ بە هێزە ئەرەگێرەکان چالاکیێش ئەنجامێ دێنێوە و زرێپۆشێوشان تەقنانەوە و جە ئاکامشانە 25 سەربازێ تورکیا کوشیێ.

میانگەو چاپەمەنی و یاونەری هێزەکێ پارێزنای گەلی-هەپەگە جە ئەرەیاونایێوەنە ئاشکراش کەرد:
"هێزەکێمان جە بەردەوامی هەڵمەتەو شۆڕشگێڵی سەرکەوتەیەنە کە جە ئیالەتو سەردحەد-ی دەستشان پنەکەردەن، دژ بە ئەرتەشە ئەرەگێرەکەو تورکیای دووێ چالاکیێ گاریگەرشێان ئەنجامێ دێنێ و گورزی قورسشان جە ئەرتەشەکەی دانەوە. جەی چوارچێوەنە جە 21و ئاداری یەکەمین ڕۆو نەورۆزی سەعات 09:45 دەیەقی سەرسەبای، جە ناوچەو بایەزید-ی سەر بە پارێزگاو ئاگری گەریلاکێمان زرێپۆشێوی نەفەربەری لەشکری دوژمنیشان کەردەن ئامانج و جە ئاکامشەنە زرێپۆشەکەشان تەقنانەوە و دلێنەبەردەن. هامکات دژ بە هێزێوی لەشکەری کە گەرەکش بێ بە هاناو زرێپۆشەکەیەوە بەیۆنە چالاکیشان ئەنجام دان. جە هەر دوێ چالاکیەکێنە سەرجەم سەرنشینەکێ زرێپۆشەکەی و چەنڎین سەربازێ هێزەکەی کوشیێنێ و ژمارێوتەرێ بریندارێ بیێنێ و بە گردیی کوشیای 24 سەربازێ ڕژێمی پەشتڕاست کریانەوە. دمای چالاکیەکەی گەریلاکێمان بەبێ زیان و بە سڵامەتی گێڵێنێوە بنکێ و بارەگاکێشان".
"17و ئاداری، ماشینێوی لەشکری ڕژێمی کە جە لەشکرگە ڤەداد ئۆزکایا-یەوە ڕوو بە شارچەو بایزید-ی لوێنە، گەریلای کەردەن ئامانج و جە ئاکامشە سەربازێو کوشیان".
"20و ئاداری سەعات 17:30 دەیەقێ ئێوارەگای، باڵەپڕە جەنگیەکێ ڕژێمە ئەرەگێرەکەو تورکیا هەرێمکێ زێ، ئاڤاشین، زاپ و خاکورک-یشان بەچڕی بۆردومانێ کەردێنێ. بەڵام بۆردومانەکێ زیانێ گیانیێشان نەبیێنێ".هۆرۋجنای بەریتانیای دماییش ئاما و 2 کاندیتاتۆرێ کوردێ سەرکەوتێ

جە بەریتایا هۆرۋچنای ئەنجام دریا و پارتی دەسەڵاتدار سەرکەوت و فریال کلارک دەمیرجی کە کناچە کوردێۋە عەلەویەنە و نەدیم زەهاوی کە بەڕەگەز کوردەن سەرکەوتێ و بیێ بە پارلەمانتارێ.

5 شەمەی ۋیەردە جە بەریتانیا هۆرۋچنای گردیی ئەنجام دریا و جە ئاکامشەنە پارتی دەسەڵاتدار (پارێزگاران) سەرکەوت و پارتی ئۆپۆزسیۆن (کارکەران) ڕووبەڕوو شکستی بییەۋە. جە هۆرۋچنایەکەنە چەنڎین کاندیداتۆرێ کوردێ بەشدارێ بێنێ، بەڵام تەنیا 2شان سەرکەوتەیشان مسۆگەر کەرد.
جە پارتی ئۆپۆزسیۆنی (کارکەران) فریال کلارک دەمیرجی کە کناچە کوردێۋە عەلەویەنە جە بازنەو (Anfield)ی ۋێش کاندیدا کەردەبێ و بە مۆسگەرکەردەی زیاتەر جە 23 هەزارێ و 340 دەنگی تاواش ببۆنە بە پارلەمانتارە.
فەریالە بە رەچەڵەک خەڵکو ناوچەو کورەجیک-ی سەر بە شارو مەلەتی سەرنیش (باکور) کوردستان-یەنە و کەسێۋە چالاکەی سیاسییەن و دمایین پۆستی حکومیش یاگەگیرو سەرۆک شارەوانی ناوچەو (Hackney) بیێە.
هەرپاسە نەدیم زەهاوی سەر بە پارتی دەسەڵاتدار (پارێزگاران) جە بازنەو شارو (Stratford on Avon)ینە وێش کاندایتاتۆر کەردەبێ سەرکەوتەی بەدەست ۋستەن و بە 33 هەزارێ و 343 دەنگی بییەن بە پارلەمانتار.
یاگێ ئاماژەیەنە ئەنجامەکێ پارتە سەرکەوتەکێ هۆرۋچناکەو بەریتانیا بەی تەورەنە:
پارتو پارێزگارانی بە سەرکردایەتی (بۆریس جۆنسن) 368 کورسیێ - پارتو کارکەرانی بە سەرکردایەتی(جێرمی کۆربین) 199 کورسیێ - پارتو نیشتمانی سکۆتلەندی 55 کورسیێ - پارتو لیبراڵ دیموکراتیک 13 کورسیێ - پارتو سەوز 1 کورسی - پارتەکێ تەرێ 22 کورسیێ - پارتو برێکزتی 0 کورسیهەوادارێ حەشدی شەعبی هێرشان کەرد سەرو بالیۆزخانەو ئەمەریکای

جە بەغداد دژ بەهێرشە ئاسمانیەکەو ئەمەریکای پەی سەرو حزبوڵای ئێراقی هەوادارێ حزبوڵای و حەشدی شەعبی هێرشان کەرد سەرو بالیۆزخانەو ئەمەریکای و ترەمپ ئێرانش بە ئەنجامدای هێرشەکەی تۆمەتبار کەرد.

سەرسەبای ئارۆ 3 شەممەی، جە بەغدادی پایتەخت هەزاران هەوادارێ حزبوڵای و حەشدی شەعبی وەردەم بالیۆزخانەو ئەمەریکا-یەنە کۆبیێوە و دژ بە هێرشە ئاسمانیەکەو ئەمەریکای پەی سەرو حزبوڵای ئێراقی ناڕەزایەی جەمارەریشان نیشانەدا. جەماوەری ناڕازی و توڕە ئێرشان نیا خاڵو پاسەوانی باڵیۆزخانەکەیەوە و هامکات دروشمێشان دژ بە ئەمەریکای واتێوە و داواشان جە دەسەڵاتداری ئەمەریکای کەرد تا ئێراقی بازۆنە جیا.
جە وەرانوەرەنە پاسەوانێ باڵیۆزخانەو ئەمەریکای بۆمبێ گازیێشان دژ بە حەشاماتەکەی بەکاربەردێ و جە ئاکامشەنە 35 کەسێ بریندارێ بیێ. مەهدی موهەندیس فەرماندەو گردیی حەشدی شەعبی، هادی عامری یاگەگیرش، قیس غزعەلی سەرۆکو عاسیب ئەهل ئەلحەقی و چەنڎین فەرماندێ حەشدی و وەرپەرسێ ئێراقیێ تەرێ بەشدارێ بیێنێ ناڕەزایەتیەکەی بێنێ. جە ئیسەنە تا ملۆنە بارودۆخەکە ئاڵۆزتەر مەبۆنە و مەتەرسی هەن ئەگەر بە خێرایی چارەسەر نەکریۆنە دۆخەکە جە کۆنترۆڵ بەربشۆنە. میدیاکێ ئێراقی وەڵاوشان کەردەوە کە یاسین یاسری وەزیری دلین و نەجاح شەمری وەزیرو وەرگیری ئێراقی پەی کۆنترۆڵکەردەی بارودۆخەکەی سەردای بالیۆزخانەو ئەمەریکاشان کەردەن و هەوڵشان دان جەماوەری ناڕازی ئارام بکەرانێوە.
جە کاروەدایێوەنە دۆناڵد ترەمپ سەرۆک کۆمارو ئەمەریکای جە تویتێوەنە هۆشداریش بە ئێرانی دا و تۆمەتبارش کەرد بە ئەنجامدای هێرشەکەی پەی سەرو بالیۆزخانەکەیشان جە بغداد و داواش جە حکومەتی ئێراقی کەرد، تا بالێۆزخانەکەیشان بپارێزنۆنە.
شەوەو یەک شەممەی ویەردەی وەزارەتو وەرگیری ئەمەریکای (پنتاگۆن) جە ئەرەیاونایێوەنە ئاشکراش کەردەبێ: "سەعات 08:00 بە وەختو ئێراقی جە شارچەو قائم-ی سەر بە پارێزگا ئەنباری باڵەپڕە جەنگییەکێ ئەمەریکای 3 هێرشێشان کەردێنێ سەرو بنکێ و بارەگا لەشکریەکانو حزبوڵای ئێراقی. وەزارەتەکە هۆکارو ئەنجامدای هێرشەکەیش پێسەو وەڵامێوی پەی هێرشە چەکداریەکەی کە دژ بە سەربازگەو کەیوانی جە کەرکوک ئەنجام دریابێ بەنامێ کەردەنبێ کە جە ئاکامشەنە 1 سەربازی ئەمەریکی کوشیا بێ.
سەبارەت بە زیانەکێ هێرشەکەی فەرماندەییحەشدی شەعبی ئێراقی ئاشکراش کەردەبێ: "جە ئاکامشەنە 25 چەکدارێ حزبوڵای کوشیێنێ و زیاتەر جە 50ی تەرێ بریندارێ بیێنێ".
سەرۆک وەزیرانی دەست جەکارکێشتە عادل عەبدولمەهدی جەمبەیاننامێوەنە هێرشەکەو ئەمەریکایش بە دوژمنکارانە و چەپەڵ بەنامێ کەردەبێ و پەی قوربانیەکان 3 ڕووێ ماتەمینی سەرتاسەریش ئەرەیاونابێ.هوٙرپڕای هەورامیانە

هوٙرپڕای هەورامیانە چەند جۆرێ و شێۋازێش هەنێ و تایبەتمەندیەکێش کامێنێ؟

هوٙرپڕای هونەرێ میللی گەورەن، چەنی ژیوای ئینسانی پەیدابیەن و تائیسەیچ هەن و سەرەمڕە فاڕیاین و جوانکەردەیش ئامان ملەرە وکاریگەریش سەرو ڕەوتو ژیانی بیەن، هورپڕای بەشێوە گرنگ و زیندەن جە کەلتورو گرد میللەتێ هەر میللەتێوە هوٙرپرای تایبەتو وێش هەن کە جیان جە ئەویشا تەری بەپاو سروشتو ناوچەکەی و ئاوهەوا و ژیوای و گوزەران و نیشتگای و ئابوری و ڕوٙشنویری و …هتد جیاوازیشا هەن، وینمێ هوٙرپرای جە هەورامان فەرقش هەن چەنی ناوچەکاو تەرو کوردەسانی کە گورج و گوٙڵ تنڎ و توٙڵ و کرژتەر هوٙرپرا وەلێم ناوچە دەشتایەکێو گەرمیان کەمێو بەزمو هوٙرپڕایشا خاوتەرا.
هەرپاسە جیاوازی فرە هەن بەینو هۊرپرایو خەڵکو هەورامانی چەنی خەڵکی تەری یام نەتەوەکا تەری، هوٙرپڕای هەورامی گرد پێوەر هوٙرپڕانیٛ، شانە تن کەرا ئەو یۊی ڕیز تێک مەدا مەگەر جارو بار چوٙپی کێش پەی ئەرمانای هوٙنەرێ زەریفی(پێسە سەماکەردەی) دەس وەرمدوٙ و چنڎ جوڵێوە سەرسام ئاوەر کەروٙ و مێوە یاگێ ویش، وەلێم دلێ نیشتگاکا تەرینە هوٙرپرای ئازادا فرەشا بەتاک سەمای کەرا (ڕەقس) دلیٛ عەرەبی و فارسینە بەڕۊشنی ئێ سەماکەردەیە وینمیٛ، هەم پیا هەم ژەنی ئازادێنیٛ کە بەتەنیا یام بەجوٙتەی سەمای کەرا هەرجوٙر ویٛشا شوٙکناوە تا سەرنجەو دەور و وەرەکەیشا کێشان، یام هوٙنەرو هوٙرپرای و سەما کەردەی دلیٛ نیشتگاو ئەوروپاینە کە وینانما ئاڎیچ فرە ئازادا .
هەلبەت ئی جوٙرە هوٙرپڕای و سەماکەردەیە پەیوەندی ڕوٙحیش هەن بە ئازادی نیشتگاکەیەوە، یانی هەورامان و کوردەسان هەڵای بن دەسا وەرو ئانەیە بەئازادانە نمەتاوانیٛ گردیاگێرە جوڵە کەرانیٛ، وێ ئەرمانای بەسیان بە هۊرزو نیشتو نیشتگاکەیشەو، وە چەپەوانەو فیسپەگاکا تەری متاوانیٛ جوڵەی تازەو ئاردەینەی هونەری تازە کەرانیٛ، هەرچنڎ ئیسا نیشتگاو هەورامانی چەمو وەڵتەرینە فاڕو جمش ئامان ملەرە و هوٙرپراکەیچش هەرەکەت و هونەری تازەش پیوەز کەردەن پۆوە. هەرپاسە هورپڕای فەرقش هەن جەهەورامان و کوردەواریچەنە میانو ژەن و پیاینە (کوڕوکناچە)، ئاڎیچ پابەندبیەن بە هوٙرستە و نیشتەی کوٙمەڵایەتیوە(عادەت).
پیا و کوڕ گرد وەختێوە تەمام ئازادیٛ و سەربەسیٛ بییٛنیٛ. کەی و چکوٙنە؟ دەسگێرا پەی ورپڕای، یام دماوە یام وەروٙ بلانیٛ دلێو ڕیزو ورپڕای، وەلێم ژەن و کناچە ئەگەر ورپڕای ژەنایچ بیەبوٙ ئەشیا یاگێنە هوٙرپڕێنێ کە خەڵکی تەرشا دیار نەبوٙ چەنە، مەشوٙ زەماوننەو قەومو وێش بوٙ ئیجا متاووٙ بلوٙ ورپرای. پەی بیٛگانەی نەتاوانش، هەرپاسە وەختو ڕەشبەڵەکینە کە کەم تا فرە باو بیەن جە قەدیمو هەورامانینە. ئاڎیچ ژەن و کناچە ئازادیشا کەم بیەن تەنیا چەنی کەسانێوە تاوانشا دەسگیٛرا کە مەحرەمو قەومو وێش بیەبوٙ، ژەنی مەشوٙ دماوە بلوٙ دلێ ڕیزو هورپڕای. پیا و کوڕ وەختو ورپراینە ئازادێ بییٛنیٛ پەی قاوقیل و قریوە و هاوارکەردی و وێ شوٙکنایوە، وەلێم ژەنی نەتاوانش ئانەی کەروٙ، ئەر کەردەبوٙیچش فرە کەم بیەن یام وەرچەمو پیایاوە نەتاوانش.
هەورامان هەمیشە و سەرەمڕە گرنگیش دان بەهورپڕای، وەختو سەیرانکەردەینە، ژەن ئاردەینە، خەتەنەسوران، هەرمانکەردەی بە کوٙمەڵ(دەسەوام) (درەوە،باخڕنیەی…هتد)، بوٙنە نەتەوەیەکانە، جەژنەکانە(نەروٙز و پیرشالیار) .بەزمو هورپرایشا گەرم کەردەن.
پروٙفیسوٙر جینو الفرید پیٛسە هوٙڕپرای هەورامیانەی لەیەک مڎوٙوە ” دەسماڵ و چوٙپی وادای ماناو ئازادی مدوٙ، کەئازادیچ نیەنمێ !!!!، قاچ کوای زەمینەرە ماناو وەتەن دوٙسی و وەشەویسی خاکی مڎوٙ، یەکڕیزی و شانە تنڎ کەردەی ئەو یوٙی ماناو یەکسانی مدۊ بەینو گرد کەسیوەنە ، ژەن و پیای، دەس هوٙرپێکای چەنی یوٙترینی و بە یەک ڕیز نیشانێ یوٙگرتەی و دوٙسی مڎوٙ ” ئی تایبە مەندییٛ تەنیا دلێ هوٙرپڕای ئێمەنە هەنیٛ، دلیٛ هیچ میللەتێوە تەرینە نیەنیٛ.
هەورامان بەچنڎ شیٛوێوە ورپڕێنێ کە گرنگترینشا ئینیٛنیٛ:
گیٛڵای: هورپڕای بەزموگێڵای(یاران یاران) جە هەورامان و یاگەکا تەرو کوردەسانیچ هەن، بەزمو یاران یارانی تایبەن بە هوٙرپڕای هەورامانی، چەنی ئینەیچ بڕێتەر گورانییٛ ماچا پەی بەزمو گیٛڵای، پیٛسە “شیرین هەی شەماڵ، لەیلیٛ توخوالەیل، چاوڕەشەکاڵیٛ “.جەقەدیم زەمانۆ بەزمو گێلای باوبیەن وەختو زەماوندیٛنە، وەڵیٛ ئانەی گوٙرانیواچ ئامادە بوٙ پەی گوٙرانی واتەی وردە وردەی نەمیٛنیٛ جوڵە تا بەڎەنشا گەرم بوٙنە، نەرم بوٙنە، یانی هوٙرپڕای مەشوٙ بە بەزمو گیٛڵای دەسپەنەکەرون. چەنی ئانەیچ گوٙارنیواچەکیٛ بەزمێوە خاوشا واتەن تا گڵویشا بێرە، هەمیشە هۊرپرای هەورامانی دوویٛ ریزیٛ بییٛنیٛ، دوویٛ یام زیاتەر گوٙرانییٛشاو واتیٛنی، هەم پەی ئیسراحەتو گوٙرانی واچەکا و هەم پەی ئانەی ڕیزوو هۊرپڕاکایچ ئیسراحەت بکەرا و بەنوٙرە هۊرپڕا، گیٛڵای دەورێوە یام زیاتەر مەیاوە دەورو زەماونڎگاکەیرە ئیجا ئیشارە کەرا پەی فاڕایش بە بەزمو چەپڵا. دماو بەزمو گیٛڵای بەزموو هۊرپڕای کرژ و بەزموو چەپڵا دەس پەنە کەروٙ( چەپی، و سیٛ پایی و خرنگە).
چەپی: ورپرایێوە ئاسان بیەن فرەو خەڵکی تاوانش پی شیٛوە هۊرپڕوٙ هەم ژەنی و هەم پیا،بڕێ جاریٛچ پەنەشا واتەن ورپرای ژەنانە، وەلێم جوڵەو ورپرای ژەنانەی چەپی جیان جە هنو پیای، ئانە من دیەبوٙ ژەنی تەنیا ملا پەی وەری و مەیاوە دما، وەلێم هنو پیای جوڵە وقاچاش جیان و شانیٛچ و لەمەیچ شوٙکناوە، بەتایبە جەهەورامانەنە جوڵێ تایبەو لەمیٛ هەن کە جیاش کەروٙوە جە ناوچەکا تەری(ئیسە ژەنی متاوا شێوەکا تەرو ورپڕای بەئاسانی کەرا ). هەڵبەت بە پاو جوٙرو گوٙرانیەکێ هۊرپڕای چەپی فاڕیۊ، جاری چامنە هەن کەمێو خاوەن، دماتەر کە گوٙرانیەکیٛ کرژە و خێرا بیە هوٙرپراکەیچ کرژتەر بوٙنە، چەنی ئانەیچ سەماو چوٙپی وەردای پەیڎا بوٙنە چەنیش، هەم سەرچوٙپی و هەم گاوانی متاوا سەمای بەجیا کەرانیٛ، دمایی گێڵاوە یاگێ وێشا. یانی گورج و گوٙڵی و تندو توڵی بە پاو بەزمو گورانیەکا فاڕیوٙنە.
خرنگە: ئی بەزمە تایبەو گوٙرانییٛ تایبیٛش گەرەکەنە، پێسە گوٙرانییٛ”وەی خرنگەکە بەشێوەی خاو ،یام خرنگەماڵم خرنگە”،چەنی ورپراکەی جوٙرە جوڵێ کەرا شانیٛ ماڵاوە یوٙیرەو چەنی قاوقیل کەردەی و قاچ کوای زەمینەرە، بەرزێ باوەو قاچیٛشا ماڵا زەمینەرە(هەلبەت ئیسە باوش نەمەنەن یان کەمکەس مزانوٙ پی شێوە هورپڕوٙ)، گێڵناوە خەڵکو گوڵپی ئی جوٙرە هۊرپڕایەشا کەردەنو باو بیەن. هورپڕای خرنگەی پیٛسە بیەن هورپڕای قەڵایی کە ئیسە باوەن، وەلێم کەم کەس تاوانش ئی جوٙرە هوٙرپڕایە بزانوٙنە، تەنیا ئوٙساو ویٛش تاوانش ئی بەزمو هورپڕایە بکەرون. سیٛ پایی: ئی ورپرایە جەهەورامان و ناوچەکانو تەروکوردسانینە هەن، فرەتەر گەنجیٛ پەنەش هوٙرپڕا جوڵەکەش فرەتەرا و یەرێ جار پا کوا زەمینەرە یانی خیٛرایی و جوڵەی فرەش گەرەکەن، مەشوٙ هەرکەسێوە پی شیٛوە ورپڕوٙ بەدەنش سوک و سوٙڵ بوٙ تاووٙ خیٛرا و کرژ جوڵەکا کەروٙ، یانی کەسێوە عەمرش فرە بوٙ نمەتاۋوٙ بە ئاسانی ئی گرد هەرەکەتا کەروٙ، ئی جوٙرە متاوی بە خاوی و بەزم و گێڵایچ پەنەش هۊرپڕی. فەتاح پاشایی: ئیڎیچ جوٙرێ تەرا جە هورپڕای کەمێو نزیکا جە سێ پاییوە چنڎ جوٙرێو جوڵنای قاچیش هەن چەنی شان و ملی، مەشوٙ کەسی تایبە کە ئامابوٙرە بتاووٙ ئی هوٙرپڕایە کەروٙ، وەلێم فرەکەم ئی جوٙرە هۊرپرایە جە هەورامانەنە کریان. یانی ئوساو ویٛش گەرەکەن. عیرفانی: ئی جوٙرە هورپڕایە وەختو بوٙنە ئاینیەکانە بیەن پێسە جەژنەو پیرشالیاری، ئیسا حاڵکەردەیچش تیٛکەڵ بیەن. چنڎ شیٛوێوە تەرو هورپرای هەن جەکوردەسانەنە کە ئیسە جاهیڵ و گەنج و هەورامانی پەنەش هورپڕا (مەریوانی. سنەیی. سەقزی. شێخانی… هتد) هەرپاسە چەنی گردو جوٙرەکاو هورپرای بەپاو گوٙرانیەکیٛ متاوانیٛ هەرەکەتو قاچی و دەسی و شانەیشا فاڕا و پسەو جوٙرێوە تازەی جە هورپرای وێشا برمانا. پەی گەرمکەردەی ورپرای ئەوسا دەهوٙڵ و زوڕنا، لوولیٛ،گوٙرانییٛ بێنێ، وەلێم ئیسا موزیک پەیدا بیەن خەریکا زورنا و دهوٙڵ باوش نەمەن، بەنونگەو پەیدابیەی موٙزیکی خەریکا هوٙرپرای ڕەسەنی هەورامی باوش نمەمەنوٙ، هەرپاسە بەنونگەو بارکەردەی هەورامانو ئیدیمی وتێکەڵ بیەیما چەنی برایا سوٙرانی و ئامای سەروکاریو دەسەڵاتو کوٙمارو ئیسلامی جەهەورامانو ئەودیمی، هەم گوٙرانی هەورامی و هەم هوٙرپڕای هەورامی هەتا چنڎەها ساڵێ کڕو کپ بیەبێ، دماو ئانەی خەڵکە قەدیمەکاو هەورامانی فەوتشا کەرد و جەدنیا بەرشییٛ، کە ئوٙساو ورپرای بیٛنیٛ، ویارەیچ نەبیٛ پەی نەوەکاشا کە ئانە دینەشا جە ئەڎاو بابەیشاوە بتاوا پیٛسە ویٛش یاوناش بە وەچەکا و نەوەکا تەری، ئینە بی بایسو کپبیەی هونەرو هوٙرپرای جە هەورامانو ئەودیمی، وەلێم ئیساتیٛ جوڵەو ژیوایۆش پوٙبەرکەوتەن و هەنگامیٛ خاسیٛش هوٙرگرتیٛنیٛ پەی بەرزی و وەڵیٛکەوتەی.
ئەوەڵۆ هۊرپرای بە هەرەکەتێوی یەواش نەماوەنە، تا گوٙرانی واچەکیٛ بەیا، ئیجا بەزمو گێلای نەموٙ وەنە چەنی گورانی واتەی بەزمیٛوە خاوی کە پەنەش ماچان (یاران یاران، چاوڕەشەکاڵێ، شیرنیەو شەماڵ ) ،فرەو وەختی دوێ گوٙرانیواچیٛ زەماوەنەشا بەردیٛنەڕاوە بەنوٙرە گوٙرانیشا واتێنێ، هەتا نەمانیا،کەمجار یەک گوٙرانی واچچ بیەن، مەگەر ئاگوٙرانی واچە فرە بلیمەت بیەبوٙ (تاق ویش زەماونێ بەروٙ راوە) یانی بەکەسێوە ماچا کە چەنەئامابوٙ. هەرپاسە فرە وەختی ڕیزو هوٙرپرای دوویٛ ڕیزیٛ یام زیاتەر بیەن، وەختێوە زەماوننەکێ قەرباڵخە بیبوٙ، ڕیزێ ورپران، ڕیزەکەی تەر بە بەزم و گێلای ورپران، تا گوٙرانی واچەکیٛ لوێنیٛ لاشاوە یام ئیسراحەتشا کەردەن، هەرپاسە گوٙرانیواچەکیٛ پەی ئانەی سڕیشا بەربشوٙ بە جنچکیٛوە گوٙرانیشا واتێنیٛ و هوٙرستیٛنیٛ و ملشا کوٙمنانەرە و بەزمشا گەرم کەردەن، چی وەختنە هەم گوٙرانیواچ بینە بەزنیٛشا کەردیٛنە پەی ویٛ ئەرمانای تا گرکەس بزانوٙ فڵانەکەس خاستەر زەماونە بەروٙ ڕاوە، یام خاستەر زەماوننە گیٛڵنوٙ، یام پەی ئانەی دوٙسەکیٛش وینوٙش کە ئینا سەروبانەکەیوٙ تەماشەو زەماونڎیٛ کەروٙ، هەروەخت گوٙرانیواچ لوابوٙوە لاو ڕیزەکەی تەریوە دەس کریان بەقاوقیل کەردەی تاکو تەوانایی و بالادەسی وێشا بەروزا ملو ڕیزەکەی تەریرە.
هەروەختێ ورپرای دەس پەنەکەروٙ مشوٙ سەرچوٙپیکیٛش کوٙنتروٙڵو ورپرای گێروٙ دەس و ئاراستەو ورپرای بەروٙ راوە، یانی مشوٙ کەسێ سەرچوٙپیکیٛشو، ئی خەسڵەتیٛشە بانیٛ:
مشوٙ ئوٙسا بوٙ(شارەزا) جە هورپراینە، بەشداری چنڎەها زەماونناش کەردەبوٙ ئینجا متمانیٛش بەویٛش بوٙ بێو سەرچوٙپی و هەرپاسە خەڵکیچ واچوٙ با فلانەکەس بلوٙسەرچوٙپی. قەدو بالاش جوان خاسو ڕیکو پیٛک بوٙ جل وبەرگی جوان و ڕیکو پێک پوٙشوٙ دایم دەسەسڕش ئامادەبوٙ کیسەشنە، تا گیٛروٙش دەسشوٙ پەی چوٙپیکیٛشتەی. وەرپەرسوو ڕیٛک وپیٛک کەردەی ڕیزو هوٙرپڕاین مشوٙ هەرگیز نازوٙ ڕیزەکە تیٛک بشوٙ، هەرپاسە ئا کەسیٛ کە ورپڕا مشوٙ هەمیشە چەمشا جە جوڵەو سەرچوٙپی بوٙ تەماشەو جوڵەو قاچا یوٙترینی کەرا بە دەسو ڕاسیرە ڕوەو سەرچوٙپی، یانی جوڵەو هۊرپرای مەشوٙ جە سەرچوٙپیوە دەسپنە کەروٙ و بلوٙ پەی لاو ئەویشا تەریو تا گاوانی. بەلام ئیسە ئی خەسلەتیٛ کەس گوٙششا پەنە مەدوٙ، مەپاریزناشا هەرکەس مێو هورپڕای گەرەکشا بلوٙ سەرچوٙپی، بێ ئانەی ئاگاداربوٙ کە هوٙرپڕای هونەرا، و ڕاو جاو و یاساوڕێساو ویٛش هەن مەشوٙ پابەند بۊ پوٙشوٙ.
گاوانی: پا کەسیە ماچا کە گنوٙ ئاخر وڕیزو هورپرایەو، ئی یاگێ مشوٙ حسابێوە خاسش پەی کریوٙن، مەشوٙ کەسێ بلوٙ ئی یاگیٛ کە هەم شارەزا هەم دلسوٙزو ڕوٙح سوک بوٙ وەرو ئانەی یاگیٛ وێش وەرنەدوٙ، چونکاتەی وەردای یاگەکەیٛش بڕێ جاریٛ بوٙ بە نونگەو تیٛکشیەی هورپرای، پەوکاتەی وەختو زەماوندیٛنە مەشوٙ قەومێو زەمای گاوانی گێروٙ هەتا ڕیزو هورپڕای تێک نەشوٙ، یانی بڕێ خەڵک هەن ویٛش بەزل مزانوٙ و ماچوٙ من چەنی ملوگاوانی؟یام نمەزانا گاوانینە هورپرا، هەرپاسە گاوانی جارو بار کەسانێوەش ملوٙنە کە تازە گەرەکشانە فێرو ورپرای بوٙن، یانی تاومیٛ واچمیٛ گاوانیچ ئیننەو سەرچوٙپی کریٛڵین پەی ئانەی هۊرپراکەی یام زەماوننەکێ بلۊ ڕاوە.
وەڵێ گەرم بیەی زەماوندیٛ، دەس پەنەکردەی بە بەزم وگێلای چن جوٙرە گوٙرانییٛ تایبێ واچیێنیٛ(یاران یاران) کە جەگردی باوتەر بیەن پاسەش سەرئامان کە بە بەزم وگێلایشا واتەن یاران یاران ورپڕمیٛ.ئیجا چنڎ گوٙرانێوە تەریچ هەنیٛ چەنی بەزمو گێلای( چاوڕەشەکالێ. شیرنەو شەمال .لێم یاخی..هتد)بەپاو بەزمو گوٙرانیەکیٛ نەزمو گێلاکەیچ فاڕایش مێ ملەرە، خاوتەر یان گورج تەر بیەنۆ. هەرپاسە بەزمو گورانییٛ چەپلا کە جەهەورامان واچیان پەی زەماوندیٛ ئادیچ بەپاو گوٙرانیەکێ فاڕیان،گوٙرانییٛ هەنە ورپرای تنو گورج وگوٙڵو خێراکەروٙ، گوٙرانیچ هەنە کەمێوە خاوش کەروٙوە، یانی تاومیٛ واچمیٛ گوٙرانییٛ کاریگەری خاسش هەن سەرو ڕیتمو ورپرای، گەرمکەردەی زەماوندەکیٛ. هەرپاسە کاریگەریش هەن سەر و زەوق ئاکەسیە کە ورپڕوٙ، بڕێ جاریٛ گوٙرانییٛ مژنەووٙ ئیتر خاوبوٙوە، ماچوٙ توخوا ئانە گوٙرانیەو ورپڕاینە، وەختیوەیچ کە بەزم وگوٙرانیەکیٛ بەدڵشا بوٙ دەس کەرا بەقاوقیلو جوڵەی جوان و زەریفو سەما کەردەی شەوق و زەوقی خاس مدا بە هورپراکەی، ئیسە تاومیٛ واچمیٛ کە چنڎ چیٛوێ هەنیٛ هانەو جوان هورپڕای مڎا، پسە گوٙرانییٛ وەشیٛ، بیەی چنڎ دەسێوە جە ڕیزو ورپرای، پەی ویٛ ئەرمانای و بەروستەی باڵادەسی جەورپراینە، هەرپاسە وەختێوە ژەن و کناچە تەماشەو ورپرای کەرا گەرمتەر بوٙ، یام ڕیزێوە جە هۊرپرای ژەنا نزیکوٙ بوٙ.
زەمانو زوویی زوڕناو دهوٙڵ زەماونەش جەگردو جوٙرەکاتەری خاستەر گەرمەکەردێنە، ئیجا لولێ تەنیا ویش یان بەهامکاری گوٙرانیواچێوە زەماونەش گیٛڵنێنە.
ئەوسا هەورامانی ئاخەڵکە ورپران خەڵکێوە بەتەمەن بیەن( 30ساڵ سەرتەر، من دیەنم کە عەمرش جە 50 ساڵینە بیەن ورپران) ئاخەڵکە هەر جە گەنجیوە ئی هونەرشە زانان و چەنیش ئامانەرە گروەختێوە کەردەنش و عەیبیچ نەبیەن، وەلێم ئیسە دنیا فاڕیێنە، ڕەنگە کەسێوە هۊرپڕوٙ کە تەمەنش 40سالیٛ بوٙن، واچا ش پەنە ئاکابرا ئەقڵش شیٛویان.
ئی زەمانە ورپرای فرە باوش هەن بەتایبە دلێ گەنجەکانە(کوڕ و کناچە) وەلێم خەڵکی بەتەمەنتەر( ژەن وپیا) کەمتەر هوٙرپڕا مەگەر جە زەماونندێوە خیٛزانینە و قەومو قیلەو ویشانە بوٙنە، ئیننا پەی زەماوننەو بوٙنەو جەژنە مللیەکا، تەنیا کوڕو کناچە ورپرای کەرا، بەچیٛوێوە عەیبش مزانا کە ژەن و پیای بەتەمەن ورپڕوٙ.تورکیا بەردەۋامەن جە وێ-هورقورتنای جە کاروبارو کەرکوکی

جە کەرکوک تورکیای بەردەۋامەن جە وێ-هورقورتنای جە کاروبارو شارەکەی و گەرەکشەن بە تورکیشش بکەرۆنە و سیما کوردییەکەیش بشێونۆنە.

جە کەرکوک بە تایبەتی و ئێراق بە گشتیی، ڕژێمە داگیرکەرەکەو تورکیای بەردەۋامەن جە بە پڕاکتیزەکەردەو ئەجندا و پیلانە دژە کوردییەکانش و هەوڵ مڎۆنە سیما و مێژوو و ڕاستینە کوردییەکەو شارەکەی بشێونۆنە و گەرەکشەن پێسەو شارێۋی تورکنشینی نیشانەش بڎۆنە. پەی پڕاکتیک-کەردەی ئانێچە، ژمارێو جە تورکومانەکێ کەرکوکیش ئەرکدارێ کەردێنێ تا جە کۆڵانێ و جادێ شارەکەیەنە دروشمێ بنۋیسانە و لافیتێ و پۆستەرێ هۆرئاۋێزنانە. دروشمێ و لافیتێ و پۆستەرەکێ سەرشانەۋە نۋیسیان: "کەرکوک تورکومانییەن، ئاۋی و هەوا و خاک-و کەرکوکی تورکومانییەن، کەرکوک شارێۋی ئێراقییەن. با حەشدی شەعبی شارەکەنە بمانۆۋە. با پارێزگار تورکمان بۆنە. با پێشمەرگە نەگێڵۆۋە کەرکوک".
هاموەخت ڕژێمو تورکیای بەردەۋامەن جە پەڕچەک-کەردەی و مەشق پنەکەردەی تورکومانەکان و بەردەی سەدان تورکومانان پەی تورکیای و پەروەردەکەرەیشان بە فکری فاشستی. سەرەاو ئانەیچە، چند جارێ باڵیۆزو تورکیای جە ئێراق سەردای شارەکەیش کەردەن و شارەکەش بەشارو باۋانیش بەنامێ کەردەن و بەزۆری زۆرداری نۆژەنکەردەو بازارو (قەیسەری) شارەکەیش جە ئەستۆ گێرت و جە نۆژەنکەردەکەیەنە سیمای تورکی عوسمانی بەخشیا بە قیسەریەکەی. هەرپاسە جە چند ساڵێ ۋیەردێنە، فرە جارێ دەسەڵاتدارێ تورکیا بە ئاشکرا کەرکوکشان بە شاری تورکی نامێ بەردەن و دژایەتی وێشان پەی کورد بییەی شارەکەی نیشانە دان.
کەرکوک و ناوچەکێش هەر جە دێرزەمانەۋە تا ئارۆچ، سەرەڕاو بەزۆر کۆچ پنەکەردەی و کوشتوبڕکەردەی خەڵکە ڕەسەنەکەیش، بەڵام فرەیی خەڵکەکەیش کوردێنێ و زیاتەر جە 50٪ شارەکەی هێشتای کوردێنێ و بێجگە جە حەویجەی کە ناوچێ بەعەرەب-کریان، سەرجەم ناوچەکێ کەرکوکی هەر بە کوردنشینی مەنێنێۋە. کەرکوک جە ۋیەردەنە ڕووبەرێ فراۋانتەرش جە ئیسەی بییەن و دوزخورماتوو، چەمچەماڵ، کفری و کەلار سەر بە ئاگەی بیێنێ و بەڵام جە پڕۆسەو بە عەرەبکەردەیەنە ڕژێموبەعشسی ئاشارێ و ناوچێشە بە هەزاران دەگایێۋە بە کەرکوکی بڕیێرە و ۋستێش سەرو پارێزگاکێ سەلاحەدین، دیالە و سلێمانیێ.تورکیا سەڎان چەتێ بەکرێگیریێ سوری-ێش ڕەوانەو لیبیا-ی کەردێ

ڕژێمو تورکیا سەڎان چەتێ بەکرێگیریێ سوری-ێش ڕەوانەو لیبیا-ی کەردێ و بەنیازەن هەزارانی تەرێ ڕەوانەو ئا وڵاتەیە بکەرۆنە و هەر 1 چەتەی مانگانە 2500 دۆلارێ پوڵش پنە مەڎریۆنە.

ڕژێمە فاشیست و دکتاتۆرەکەو ئەردۆغانی کە هۆکارەن پەی ئاڵۆزی و ناکۆکی و جەنگی جە کوردستان و هەرێمەکەنە بە ئاشکرا چەتێ سورێی ڕەوانەو لیبیای مەکەرۆنە و گەرەکشەن لیبیای بەدەردو سوریای ببەرۆنە. جەی چوارچێوەنە دیدەوانی سوری پەی مافەکێ مرۆڤی ئاشکراش کەرد: "ڕژێمو تورکیا تا ئیسە سەڎان چەتێ بەکرێگیریێ سوری-ێش ڕەوانەو لیبیا-ی کەردێنێ و چەتەکێ جە تەرابولسی پایتەخت بەجا کریێنێ و دژ بە هێزەکێ جەنەراڵ حەفتەری مەجنگانێ".
دیدەوانەکە دەستنیشانش کەردەن: "تورکیا بە نیازەن هەزاران چەتێ تەرێ سوریێ ڕەوانەو لیبیای بکەرۆنە و جە ئیسەنە زیاتەر جە 1600 چەتێ پەیوەستێ پەروەردە و بارئاوردەی سەربازی بیێنێ تا دماتەر ڕەوانەو لیبیای بکریانێ".
دیدەوانی سوری پەی مافەکێ مرۆڤی جەی بارەوە زانیاری فرەتەرش دان و ئاشکراش کەردەن: "بە پاو ئا بەڵگە دەنگیانە کە دەستمان کەوتێنێ، تورکیا پەی 1 چەتەی بەکرێگیریای کە ڕەوانەو لیبیا-ش مەکریۆنە مانگانە نزیک بە 2 هەزارێ تا 2 هەزارێ و 500 دۆلاری پوڵ مڎۆنە و ئەگەر چەتەکە تا زیاتەر جە لیبیا بمانۆوە و جەنگێ زیاتەر بکەرۆنە ئاوەختە پوڵی زیاتەر و کرێ زیاتەرە هۆرمەگێرۆنە".ڕۆ گەردوونی ئازاڎی چاپەمەنی

ڕۆ گەردوونی ئازاڎی چاپەمەنی چێشەن و چ گرنگیش هەن و کەی و چەنی دیاری کریان و یاسا بنەڕەتیەکێش کامێنێ؟

ڕۆ سێنزەو مانگەو پاژەرەژی( یەرێ مانگەو مەی) گرد ساڵێو ڕۆ گەردوونی ئازاڎی چاپەمەنین. ئی ڕۆە(3 مانگەو مەی) جە ڕۆ 20 دێسامبروو ساڵەو 1993 جە لاو ڕیکوزیاو یونسکۆی سەر بە ڕێکوزیاو نەتەوە یۆگێرتەکا جە گلێرەوبەی گردی ئی ڕێکوزیایە پێسەو ڕۆ گەردوونی ئازاڎی چاپەمەنی دەسنیشان کریا. هۆکار، و ویەردەو دەسنیشانکەردەی ئی ڕۆیە گێڵۆە پەی جاڕنامەو یونسکۆی، ئەشناسیا بە جاڕنامەو شاروو ویندهۆکی جە وەلاتوو نامیبیای کە ڕۆ سێنزەو مانگەو پاژەرەژو ساڵەو 1991ی چا شارەنە لوا ڕاوە. جە سالەو 1994یەو گرد ساڵێو چی ڕۆنە بە سێمینارێ و مەراسمێ جۆراوجۆرێ باسوو ئازاڎی چاپەمەنی و ڕۆنامەوانی و گیروگرفتێ و وەربەسێ پێشەو ڕۆنامەوانی و بارودۆخو چاپەمەنیەکا جە سەرانسەرو دنیاینە کریۆ. یونسکۆ جە یاساو تایبەت بە ئازاڎی چاپەمەنی وێشەنە بە تێروتەسەڵی باسوو چەنی ڕاوەلوای و دەسەبەر کەردەی ئازاڎی چاپەمەنی شی کەرۆوە وپاگێری سەرو ئازاڎی ڕاپۆرت دای و ڕاپۆرت نویستەی پەی بەروەستەی ڕاسیەکا، پسەو بنەماو سیستێموو دێمۆکراسی کەرۆ. ئی ڕێکوزیا هەرپاسە گرینگیەو تایبەت مڎۆ بە هەرمانەی زانستیانێ و هەر پاسە سەربەوێ بیەی دەسگاە ڕایاونەرەکا و دوورەو وستەیشا جە دەسەڵاتی سیاسی.
جە ویەردێو نە فرە دووریچەنە دەمودەسگاو چاپەمەنی فرەتەر بە بەرهەمە چاپکریایەکا وچیێ، پێسەو ڕۆنامەی، گۆڤاری، پەڕتۆکێ(کتێبێ)، پلاکاتێ، برۆشۆرێ و....هتد. ئارۆ جە چوارچێوەو ئی نامێنە رادیۆ و تەلەڤزیۆن و ماباقی ڕایاونەرە گردیەکا، پێسەو ڕایاونەرە دیجیتاڵیەکایچ ڕاشا کریاینەوە. بە گردی و بە کورتی دەمودەسگاو چاپەمەنی پا ڕایاونەرا وچیۆ کە جە ڕاو دەسکردە تێکنیکیەکاوە بە مەخسەڎوو زانیاری یاونای، ویروڕا وەشکەردەی، چەمداری دەسەڵاتی، ڕەخنەگێرتەی جە دەسەلاتی و یان لایەنێو، هۆشیارکەردەیەو کۆمەڵەگای سەرقاڵێنێ وچەنی تاکی و چەنی کۆمەڵی ئینای جە پێوەنڎی بەیناوبەینی یان بەردەوامینە. ڕایاونەرە گردیەکا ئارۆ پەی وێشا دەسەڵاتێو مرمانا کە بە دەسەڵاتی چوارەم نامێ بریۆ. ئەرکوو ئی ڕایاونەرا جە ڕاسیەنە یاونای زانیاری و.. بە گلێرگەین بە شێوازێو بابەتیانە و شارەزایانە و گردیاوایانە.
گڵیرگە مشۆ چی ڕایاونەرا و بابەتەکەشا و زوانیشا خاس بیاوۆنە و چی ڕایوە جە پێوەندیە گلێرگەیەکا، جە دیاردە کۆمەڵایەتی و سیاسی و ئابووری و... یاوۆنە، تا بتاوۆ وێش و ئەوەجەکاش و بەرژەوەندیەکاش دلێ ئی گلێرگەینە بێزۆوە و دۆس و دژمنو وێش بشناسۆ و جە واتەمانی سیاسی (دیسکورس) و ڕوەدایە سیاسیەکا و ئەوەفاڕیا گلێرگەیەکا بەش بە حاڵوو وێش بەشدار بۆ و شۆنی وێش بنیۆرە. چی وینگەوە مشۆ ڕایاونەرە گردیەکا وەڵ جە گردچیەنە سەربەوێ و بێلایەنی با، هەست و سۆزوو تایبەتی وێشا تێکەڵ بە هەرمانەی ڕایاونەریشا نەکەرا، ویر و پەیلواێ جیاوازێ وەڵا کەراوە و دوورەپەرێزێ با جە نرخنای ئی پەیلوایە جیاوازا. ئی نرخنایە بنیارە پەی تاک و کۆمەڵی. چوون بیەی ویر و پەیلواێ جیاوازێ یۆ جە کۆڵەکە هەرە گرینگەکاو سیستێمە دیمۆکراتیکەکانە..................... فرەپەیلوایی (پلوورالیسمی پەیلوایی) بۆ بە هۆکاروو ئانەیە کە تاک و کۆمەل پەی چارەسەری کێشە سیاسی و ئابووری و کۆمەڵایەتیەکاشا ڕاچارێ جۆراوجۆرێشا وەروودەسینە با، تا بتاوا گردیشا بەرئاورد کەرا و باشتەرین ڕاچاری پەی وێشا و گلێرگەیشا هۆرچنا. ئەگەر ئی حاڵەتە فرەپەیلوایە جە گلێرگەنە نەبۆ و تاک و کۆمەڵ دەرفەتوو هۆرچنیەیشا نەبۆ، بە ویر و پەیلوای تایبەتوو وێشاوە بەشدارێ ئەوەفاڕیایە سیاسیەکا نەبا، ئیتر ویەروو بڕیاردای گلێرگەیی نمەمەنۆ و هیچ مدرامانێو کۆمەڵایەتی وەش نمەبۆ. جە گلێرگایە چیمنەنە ڕا پەی دیکتاتۆری و ملهۆڕی دەسەڵادارەکا وەشە بۆ و گەندەڵی سیاسی و کۆمەڵایەتی و ئابووری و.. باڵی نەگریسش کێشۆ سەرو گلێرگەیرە. هەر وەڵاتیو پەی وێش بە پاو وەڵکەوتەی کۆمەڵایەتی و یا سیستێمی سیاسی وێش شەرت و مەرجێ تایبەتێ وێش پەی ئازاڎی یان وەربەسی چاپەمەنی هەنێ. من چیگەنە کورتە ئیشارێو بە بنەماکاو یاساو چاپەمەنی (پرێسەکۆدێکس)و ئاڵمانی کەروو. پرێسەکۆدێکس یان "یاساێ بنەڕەتی چاپەمەنی" ئا بنەمایانێ کە شۆراو چاپەمەنی ئاڵمانی جە ساڵەو 1973 پسەسەنڎ و وەڵاوش کەردێنێوە:
1- ڕاس واتەی و ڕیز گێرتەی جە بەها مرۆڤیەکا
ڕاس واتەی و ڕاس نویستەی و ڕێزگیرتەی جە بەها مرۆڤیەکا و یاونای زانیاری و ئاگاڎاری ڕاس و بێ کەم وکوڕی بە ویروڕای گردی یۆ جە ئەرکە گرینگەکاو دەم ودەسگا چاپەمەنیەکان. هەر کەسێو کە چی ویەرەنە و سەروو ئی بنەمایە وەرپەرسانە هەرمانە کەرۆ، تاوۆ یاگێ شیاێ و متمانە پەنەکەریایی ئی ڕایاونەرا پارێزنۆ.
2-وردوینی(دقت)
پەیجۆری وردوینانە جە هەرمانەو ڕایاونەرینە فرە پەیوازەن و وێپارێزنای چی هەرمانێ وردوینانێ شکۆ دەسگاو ڕایاونەری مارۆرە واری. هەر بابەت و زانیاریەو چەنی تەک بە تەکوو واتەکاشا(واژە)، و هەرپاسە چەنی وێنێ و گرافیک و... مشۆ بە وردوینی هۆرچنیا، ڕاسیشا پەشتراس کریۆوە و و سەلەمیۆ، ئیجا وەڵاوێ کریاوە. دلێنە و کاکڵەو ئی هەواڵ و زانیاری و وێنە و... مشۆ پێسەو وێشا بۆ و نمەبۆ بە سەلێقەو هەواڵنووسی پێج و پەناش وزیۆنە و فاڕیۆ. ئەگەر هەواڵێو یان باسێو بە دڵنایەوە پەشتڕاس نەکریابۆوە مشۆ پێسەو هەواڵێو یان باسێو پەشتراس نەکریای باسش وەنە کریۆ. 3-ڕاسکەردەیەو هەواڵی چەوتی
ئەگەر هەواڵێو یان نویسیایەو بە تایبەت جە بارە کەسێوە بە ناڕاس بەربشۆ، مشۆ بە زووتەرین عان جە لاو وەڵاوکەروو ئا هەواڵیەو بە داواو چەنەویەردەی چا کەسەیە بە ناڕاس دریۆ قەلەم و دماتەر ڕاس کریۆوە.
4-سنووروو پەیجۆری
عانوو پەیجۆری، بە تایبەت پەیجۆری جەبارەو کەسێوە، مشۆ بێلایەنانە هۆرزوکەوت کریۆ و جە شێوازێ بە ناهەق خەساردەرێ و وردکەرێ ئا کەسەیە وێپارێزی کریۆ.
5-نهێنی پێشەیی
ڕایاونەرێ مشۆ درکنای نهێنی دەسگاو ڕایاونەرێ وێشا پەی لایڎەی پارێزنا. چی بارەوە پەنا بەرا بە یاساو "مافوو وێپارێزنای جە شاهێڎیدای" و بی ئیجازەی ڕەسمی ڕاوەبەروو دەسگای ڕایاونەری، زانیاری پێشەیی بە کەسی نەڎا. ڕێککەوتنامەو نهێنی پارێزنای ڕایاونەری سەروو بنەماو متمانێ بە یۆی مۆرە کریۆ و مشۆ پارێزیۆ.
6-جیاکەردەیەو پێشەی ڕەسمی جە پێشەکاتەری
هەواڵنوسێ و هەواڵپێشکەشکەرێ و چاپگەرێ و....مشۆ وێشا جە پێشەکاتەری کە پێوەنڎیشا بە پێشەکەو وێشاوە نیەن دوورێ وزاوە، بە تایبەت چا پێشا کە با بە هۆکاروو بێمتمانەیی بە دەمودەسگا رایاونەرەکیشا.
7-جیاکەردەیەو بەشوو ڕێکلامی جە دلێنەو هەرمانەو دەسگاو ڕایاونەری
وەرپەرسی دەمودەسگاو ڕایاونای وەرانوەروو ویروڕاو گردیەو پاسە موازۆ کە کاکڵەو هەرمانەو ڕایاونەری دوورە بۆ جە بەشوو ڕێکلاموو ئا دەسگای. هەرپاسە بە هیچ شێوازێو نمەبۆ بەرژەوەندی شەخسی و یا قازانجی ئابووری وەرپەرساو ئی دەسگای یان لایەنێتری سەروو هەرمانەی بابەتیانێ و بێلایەنانێ دەسگاو ڕایاونای شۆنی بنیۆرە. دەسەو ڕاوەبەری و هەرمانکەرێ ڕایاونای مشۆ هێڵەی سوورە مابەینوو هەرمانەو ڕایاونایشا و بەشوو ڕێکلامی و هەر جۆرە قازانجی شەخسی دیاری کەرا و هیچوەخت چا هێڵێ نەپڕاوە. ئی سنوورە مشۆ جە دلێنەو هەرمانەکێشانە بە زەقی پەی گردکەسی بەرگنۆ. 8-پارێزنای کەسایەتی و ژیوای شەخسی تاکی
ڕایاونەر مشۆ هەمیشە "یاساو پارێزنای ژیوای شەخسی تاکی"، وەرچەم گێرۆ و سەروو ئی بنەماێ دەسدرێژی سەروو ژیوای شەخسی کەسی نەکەرۆ. تەنانەت عانێو کە کەسێو تووشوو تاوانیە بۆ و ئی تاوانێ پەی گلێرگەی خەسارئاوەرە نەبۆ، مشۆ نام و نیشانش جە ویروڕاو گردیەنە پاریزیا بۆ. بەڵام ئەگەر تاوانبار توشوو تاوانیە بیە بۆ و ئی تاوانێ پەی گلێرگەی فرە زەرەرمەنڎە بۆ، ئا وەختە کریۆ ئی تاوانبارە بە گلێرگەی بشناسیۆ تا خەڵک ئاگادار کریۆوە، هەم وێش پارێزنۆ، هەم ئەگەر تاوانبار نەگیریابۆ، خەڵک یاردی وەرپەرسا بڎۆ تا تاوانبار دەسبەسەر کریۆ.
9-پارێزنای شکۆ و ئاوڕوو تاکی
ڕایاونەر مشۆ پابەنڎوو یاساو ڕایاونای و هەرپاسە یاساو "مافوو لەکەدار نەکەردەی شکۆ و ئاوڕوو تاکی" بۆ و جە نویسایەکاشەنە نە بە واتێ و نە بە وێنە ئی مافیە لەکەدار نەکەرۆ و ئەوپەڕوو هەوڵیش بڎۆ کە پارێزنۆش.
10-ئایین، جەهان وینی، داب و نەریت
ڕایاونەر مشۆ جە هەرمانەی ڕایاونەریشەنە وێش جە زامڎارکەردەی و وردکەردەی(تحقیر) باوەڕی ئایینی، جەهان وینی شەخسی و داب و نەرێتی کۆمەڵایەتی تاکی وکۆمەڵی پارێزنۆ.
11-ڕاپۆرتی هەستیار و پارێزنای گەنج و زاڕۆی
ڕایاونەر مشۆ جە وەڵاوکەردەی ناوەرپەرسانەو ڕاپۆرتێ هەستیارێ، پیسەو نیشاندای زەبر و زۆری و کوشت و بڕی و... دوورەپەرێزی کەرۆ و ڕێز جە یاساو زاڕۆپارێزی گێرۆ و ئی یاسایە بی ئیلاو ئەولا بەرۆ ڕاوە.
12- جیاوازی وستەی(تبعیض)
دەموودەسگای ڕایاونەر بەهیچ شێوازێو پەیش نیەن جیاوازی وزۆ بەینوو مرۆڤەکا بە بونەو جیاوازی ڕەگەزی( نێر و ما) و یان جیاوازی ئایینی، نەتەوەیی، پاگەی کۆمەڵایەتی، سەقەت و ساقی جەسەیی و ڕەوانی و....
13- بێتاوانی وەڵ جە بڕیاری دادوەری
هیچ لایەنێومافوو ئانەیشە نیەن کەسێوە وەڵ جە بڕیاریوو دادگای بە تاوانبار بڎۆ قەڵەم و چی بارەوە هەواڵێو پەشتراسنەکریا وەڵاو کەرۆوە. گرد دەسگایە ڕایاونەرە مشۆ پابەنڎوو ئی یاسایە بۆ.
14- ڕاپۆرتی پزشکی پەی وەڵاو کەردەیەو هەواڵی پزشکی(چارەسەری و دەواو دەرمان) مشۆ وێپاریزی جە وەڵاو کەردەیەو ئا هەواڵا کریۆ کە واڎە و بەڵێنی پێشوەخت، ناڕاس و ناتەمام بە خەڵکی مڎا. هەر هەواڵێو پزشکی ناتەمام کە گنۆ وەڵێ کۆتایی پەیجۆری پزشکی، بۆ بە هۆکاروو هێوایەو بێ بنەمای و یان تۆقنای خەڵکانێو کە پەیوازشا بە چارەسەری هەن.
15- قازانجوازی(سودجویی)
هەر قازانجوازیەو، پێسەو ڕشفەت گێرتەی کە بۆ بایسوو بڕیارفاڕای ڕایاونەری بە قازانجوو ڕشفەتدەری، چەنی یاسا بنەڕەتیەکاو ڕایاونای یۆی نمەگێرۆوە و وەربەسەن. هەرکەس بە تەماعەو ڕشفەتگێرتەی وێش جە وەڵاوکەردەی ڕاسیەکا پارێزنۆ، وێش جە بێلایەن بیەی و ئازاڎی بڕیاردای ڕایاونەری لادان و شایانوو هەرمانکەردەی چی دەسگاینە نیەن. 61- ئاشکرا کەردەی لادای جە یاساکاو ڕایاونەری
هەر ڕایاونەرێو کە جە یاسا بنەڕەتیەکاو چاپەمەنی( پرێسە کۆدەکس)ی لا بڎۆ، گنۆ وەروو ڕەخنەو شۆراو چاپەمەنی. ئا ڕایاونەرە مشۆ ئی ڕەخنەیە کە گنۆ سەرش، بە نام ونیشان و هۆکارشەو پەی وانەر، گۆشگێر یان وینەرەکایش بە نامێ پرێسەکۆدەکسیەو ئاشکرا کەرۆ.
نویستەی و هۆرەوگێڵنای: موختار کەریمی -- ئاڵمانجە سیدەکان و چەلێ چنڎین سەربازێ تورکیای کوشیێ

هەپەگە ئاشکراش کەرد: "جە سیدەکان و چەلێ گەریلاکێشان دژ بە سپاو تورکیای چالاکیێشان ئەنجامێ دێنێ و چنڎین سەربازێ دوژمنی کوشیێنێ".

میانگەو چاپەمەنی و یاۋنەری هێزەکێ پارێزنای گەلی-هەپەگە، سەبارەت بە چالاکیێ گەریلاکانشان کە جە سیدەکان و چەلێ ئەنجامێشاندێنێ ۋەڵاۋکریای لەشکریش دان و ئی زانیاریێشە دێنێ:
"11و شوباتی سەعات 7:20 دەیەقێ سەرسەبای، جە بەرزایی لێلیکانی، کە سەر بە ناوچەو سیدەکان-و پانیشتو کوردستان-یەن، گەریلا دژ بە سەربازە داگیرکەرەکێ تورکیای چالاکیش ئەنجام دان و گورزی قورس جە دوژمنی دان. جە چالاکییەکەنە لانی کەم 3 سەربازێ کوشیێنێ و چندینی تەرێ بریندارێ بیێنێ و زیانی فرەی ماددی جە دوژمنی دریان. دمابەدمای چالاکییەکەی دوژمن کوشتێ و بریندارەکێش بە هەلیکۆپتەری سکۆرسکی فاڕێنێۋە و بێسەروبەر ناوچەکەش تۆپۋاران کەردەن. جە وەڵێ و جە دمای ئەنجامدای چالاکییەکەی گەریلا سڵامەتێ و بێزیانێ بیێنێ".
ئارۆچ گەریلا تیڤی دیمەنو چالاکییەکەیش ۋەڵاکەردەنەۋە: http://gerilatv.com//mbl/watch.php?vid=cfde12769
"هەر جە 11و شوباتی، بەڵام سەعات 20:50 دەیەقێ شەۋێ جە بەرزایی خەرەگۆلی سەر بە ناوچەو چەلێ-و جۆلەمێرگی، سپا داگیرکەرەکەو تورکیای بە هەلیکۆپتەرێ سەربازیێ جموجوڵی چڕی لەشکریش بییەن، جەی وەختەنە گەریلا دژ بە هەلیکۆپتەرەکێ دوژمنی چالاکیش ئەنجام دان و گورزی قورسش ۋنە دێنێ و ژمارێۋ سەربازێ کوشیێنێ و بریندارێ بیێنێ، بەڵام جەی بارەۋە ئاماری تەمام بەدەست نەۋزیان. دمای چالاکییەکەی دوژمن بە چەک قورس هەڕەمەکیانە ناوچە بۆمبۋاران کەردەن، بەڵام گەریلا بێزیانێ و سڵامەتێ بیینێ".هێزە ئەمنیەکێ تورکیای 94 کەسێشان دەستگیرێ کەردێ

جە توڕکیا بە نزیک-بییەی جە 20مین ساڵیادو گەلەکۆمەی میاندەوڵەتی 15و شوباتی ڕەشبگیری فراوانتەر بییەن و جەی چوارچێۋەنە جە ئەدەنە، ئاگری، وان، ئیدر و ئامەد 94 کەسێ دەستگیرێ کریێ.

جە توڕکیا ۋەر جە 20مین ساڵیادو پیلانگێڵی و گەلەکۆمەی میاندەوڵەتی 15و شوباتی، کە دژ بە ڕێبەر عەبدوڵا ئۆجالانی ئەنجام دریا، هێزە ئەمنیەکێ ڕژێمە دکتاتۆریەکەو تورکیای بەشێۋازی فراوان تەر جە جاران دەستشان دان هۆرکۋای سەرو یانا و ڕەشبگیرکەردەی هاموڵاتیان و چالاکۋانە مەدەنیەکان و قڕکەردەی سیاسیی ئەنجام مدانە. هێزە ئەمنیەکێ ڕژێمە داگیرکەرەکە تورکیای، سەرەڕاو بێڕێزی و سوکایەتی-کەردەی فەرەی بە هاموڵاتیانی و ئەزیەتدایشان، بەرێ و پەنجەرێ یانەکانشان ماڕێنێ و بە زۆر و بە شێۋازی فرە دڕندانە دەربازێ دلێ یانەکان بیێنێ و جەی چوارچێۋەنە جە ئەدەنە، ئاگری، وان، ئیدر و ئامەد 94 کەسێ دەستگیرێ کریێنێ.
ئەدەنە
سەرسەبای ئارۆی، جە شارو ئەدەنەی دەیان یانێ هاموڵاتیان ڕووبەروو هۆرکۋای هێزە ئەمنییەکان بیێنێۋە و 16 کەسێشان دەستگیرێ کەردێنێ.
ئاگری
سەرسەبای هیزی چوارشەممەی، جە شارو ئاگری، ناوچەکێ بایزید، فانۆس، دووتاخ، ئاڤکەڤر، خاموور، زێدکانێ، هێزەکێ پۆلیسی هۆرشانکۋان سەرو یانا 55 کەسێشان دەستگیرێ کەردەنێ.
ئیدر
جە شارو ئیدری سەرسەبای چوارشەممەی، هێزە ئەمنیەکێ تورکیای جە هەڵمەتێ ڕەشبگیریەنە دمای هۆرکۋای سەر یانا هاموڵاتیان 10 کەسێشان دەستگیرێ کەردێنێ.
وان
هەر سەبای چوارشەممەی، جە ناوچەو ئەردیش-و وانی، جە هۆرکۋای سەرو یانانە هێزەکێ تورکیای 7 کەسێشان دەستگیرێ کەردێنێ.
ئامەد
سەرسەبای چوارشەممەی، جە ئامەد هێزە داگیرکەرەکێ تورکیای جە هەڵمەتێنە هۆرشانکۋان سەرو ژمارێۋ جە یانا هاموڵاتیانی و جە ئاکامشەنە 6 کەسێشان دەستگیرێ کەردێنێ.
سەبای 15 شوباتییەن 20مین ساڵیادو پیلانگێڵی و گەلەکۆمەی میاندەوڵەتی 15و شوباتی، کە جە 1999 دژ بە ڕێبەر عەبدوڵا ئۆجالانی ئەنجام دریا. چندین ڕۆچێ ۋەڵێ ساڵیادەکەی و تا ئیسە هێزە ئەمنیەکێ تورکیا جە کوردستان و تورکیا بە فراوانی دەستشان دان دەستگیرکەردەی سەدان هاموڵاتیێ، چالاکۋانێ مەدنیێ و سیاسیێ پا ئامانجە جە 15و شوبات-یەنە چالاکیێ و وێنیشاندایێ دژ بە پیلانگڵی و گەلەکۆمەکەی ئەنجامێ نەدریانە.جە خەرپانی هەڵمەتێوە نەمام نیای ڕێکەوزیا

جە دەگاو خەرپانی دەستەو سەوزکەردەو دەگاکێ بە بەشداری و هامکاری هاموڵاتیان و هەڵەبجەی و هەورامانی هەڵمەتێوە نەمام نیایش ڕێکەوست و بڕیارەن جە دمای خەربانێ هەمان هەڵمەتە جە دەگایەکێ سەرگەتێ، سۆسەکانێ، هانەو دنێ و دارو وەرمەڕا ئەنجامە بدریۆنە.

پەی زیاتەر سەوزکەردەی و پارێزنای ژیوگەی، دەستەو سەوزکەردەو دەگاو خەرپانی سەر بە هەرێمو هەورامانی هەڵمەتێوە نەمام نیایش بەردڕاوە و جە میانشەنە دەیان کەسایەتی ژیوگەپارێزێ و هاموڵاتیێ هەڵەبجەی و هەورامانی و کۆمەڵێ گەنجێ و ئەرەنیشتێ دەگاو خەرپانی بەشدارێش بیێ. جە هەڵمەتەکێنە، زیاتر جە 8 هەزارێ نەمامێ تفێ جە دەوروبە و دلێ دەگاو خەرپانی و جادەوسەرەکی خارگێڵان - خەرپانی نریێ. یاگێ باسیەنە کە هەر 8 هەزار نەمامە تفەکێ جەلاو جەمیل هەورامی کەسایەتی ژیوگەپارێزو هەورامانی دابینی کریێبێنێ و بڕیارەن جە دماوی خەرپانی جە دەگایەکێ سەرگەتێ، سۆسەکانێ، هانەو دنێ و دارو وەرمەڕا ئەنجامە بدریۆنە و جە میانشە دەیان هەزارێ نەمامێ بنریانە.پلاتفۆرم-و هۆرامی سەردای مانگێرەکێ گەرمیانیش کەرد

کیساتێو جە پلاتفۆرم-و هۆرامی مانگێرتەکێ گەرمیانیش بەسەرکەردێۋە و پەشتیوانی ۋنەکەردێ و داۋاش کەرد گرد کەس و لایێ فراۋانتەر خاوەنداریشان ۋنە بکەرانە.

جە چوارچێۋەو سەردای و پەشتیوانیکەردەی جە مانگێرەکان، کە دژ بە گۆشەگیرکەردەو عەبدوڵا ئۆجالان ڕێبەرو گەلو کوردی دەستشان دان مانگێرتەی جە واردەی، کیساتێو جە پلاتفۆرم-و هۆرامی سەردای شارو کەلار-یش کەرد و مانگێرەکێ گەرمیانیش بەسەرکەردێۋە. پلاتفۆرمەکە جە سەردایەکەشەنە چەنی "هەرێم مەحمود کە 35 ڕووێن مانش گێرتەن، شەیما عەدنان کە 28 ڕووێن مانشە گێرتێنە، گوڵەباخ جەلال کە 14 ڕووێن مانەش گێرتێنە" دیدارێش ئەنجامێ دێ و پەشتیوانیش پەی دووپاتێ کەردێۋە و هیوا سەرکەوتەیش پەی واستێ. پلاتفۆرم-و هۆرامی جە گەرمیانەۋە سڵام و ستاییش و پەشتیوانی وێش کیاست پەی سەرجەم مانگێرەکان کە زیاتەر جە 4 مانگێن بە پێشەنگی (لەیلا گوڤەنێ و ناسر یاگز)ی ئینێ مدرامانی شکۆدارەنە و داۋاچش کەرد؛ زیاتەر و فراوانتر جە ۋیەردەی گرد کەس و لایێ پەشتیوانێ مدرامانەکەی بانە و خاوەنداری جە ماگێرەکان بکەرانە.
جە ۋەرانۋەرەنە مانگێرەکێ گەرمیانی بە گەرمی خێرئامای کیاستەکەو پلاتفۆرم-و هۆرام-یشان کەرد و سپاسگوزاری وێشان پەی سەردای و پەشتیوانیەکەیشان نیشانەدا و دووپاتشان کەردەۋە کە پی جۆرە پاڵپەشتی و سەدای کەردەیەی مۆڕاڵ و ئیرادەشان زیاتەر بەرز ببۆۋە و هازی زیاتەرەشان پنە بەخشۆنە پەی بەردەوامیدای بە مانگێرتەکەیشان و یاوای بە ئامانجەکەیشان کە کۆتایی ئاۋردەی یەکجارییەن بە گۆشەگیری ئیمرالی.جە سلێمانییە دەیان ۋەرپرسیارێ و ئەندامێ نەوەی نوێی گیریێ

جە سلێمانییە دمای دەستگیرکەردەی شاسوار عەبدولواحید سەرۆکو ژڵێۋیایی"نەوەی نوێ"ی، چنڎین ڕۆچنامەۋانێ ئێن ئاڕتی و دەیان ۋەرپەرسیارێ و ئەندامێ "نەوەی نوێ"ی دەستگیرێ کریێ.

هیزی 1 شەممە، جە شارو سلێمانیێ سەر بە هەرێم-و کوردستانی، شاسوار عەبدولواحید سەرۆکو ژڵێۋیایی"نەوەی نوێ"ی بە بڕیارو دادگای دەستگیر کریابێ و ئانێچە ناڕەزایی لایەنگرێ و ئەندامێ ژڵێۋیاکەیش شۆنیەرە ئامابێ. جەی چوارچێۋەنە ئارۆچ جە ۋردەمو دادگەو سلێمانیێنە لایەنگرێ و ئەندامێ و ۋەرپرسیارێ نەوەی نوێی کۆبییەی ناڕەزایەتیشان ئەنجامدا، بەڵام هێز ئەمنیەکێ سەر بە یەکێتی نیشتمانی کوردستانی سەرجەمشان دەستگیرێ کەردێ. هاموەخت چنڎ ڕۆچنامەۋانێ "ئێن ئاڕ تی" تیڤی کە سەر بە شاسوار عەبدولواحید-یەن و ڕووماڵ-و کۆبییەکەیشان کەردەن دەستگیرێ کریێنێ.
جەی بارەۋە ئێن ئاڕ تی ۋەڵاشکەردەۋە: "ئارام سەعید ۋەرپرسیارو پەیوەندیەکان، ڕێبوار ئەوڕەحمان وەرپرسیارو میدیای، 80 وێبەخشێ نەوەی نوێی و تیمو تەلەفزیۆنەکەیشان کە سەرقاڵێ ڕووماڵی بیێنێ دەستگیرێ کریێنێ".
پەیوەست بە بابەتەکەی، مستەفا حسێن پارێزەرو شاسوار عەبدولواحیدی بە میدیاکێ باشوریش ۋاتەن: "دادوەر بەپاو یاسای بڕیاش دان شاسوار عەبدولواحید ئازاد بکریۆنە. ئێسە پەی ئانەیە ئازاد بکریۆنە سەرقاڵێ ڕاکارە یاسایەکانێ".پارتی و میت 4 دلینێ (ناوەندێ) هامبەشێشان دروستێ کەردێ

هەماهەنگێ پارتی و میتی تورکی دژ جمیەری ئازادی و پەکەکەی بەردەۋامەن و جەی چوارچێۋەنە پێۋەرە 4 دلینێ (ناوەندێ) هامبەشێشان دروستێ کەردێنێ و ئامادەکاری پەی هێرشی و ئۆپەراسیۆنی مەکەرانۍ.

جەی بارەۋە ئاژانسو هەۋاڵو میزۆپۆتامیای ۋەڵاۋشکەردەنەۋە، پارتو دیموکراتو کوردستانی (پەدەکە-PDK) و دەزگا سیخوڕی و هەۋاڵگریەکەو تورکیای (میت-MĬT) پەی دژایەتیکەردەی جمیەری ئازادی کوردستانی بە ڕابەرایەتی (پەکەکە-PKK)ی ئینێ هەماهەنگییەنە و جە بادینان تا سۆران ئامادەکاری پەی هێرشی و ئۆپەراسیۆنی فراوانی مەکەرانۍ.
جەی چوارچێۋەنە جە زاخۆ، دهۆک، ئامێدی و برادۆست پێۋەرە 4 دلینێ (ناوەندێ) هامبەشێشان دروستێ کەردێنێ. یۆ جە دلینەکان جە کەشو (پرەفات)و میانو بارزانی و باڵەکایەتی-یەنە دروستکریان. دلینێۋی تەرشان جە پەشتو تونێلەکێ زاخۆ-دهۆکی دروست کریان. ناوەندی تەریچشان جە دەڤەرو شرناش-ی سەر بە زاخۆی دروست کریان و سەرجەمشان کارشان چەمدارییکەردەی ئاسمانى و زەمینى و سیخوڕیەن و هاندانی خەڵکیەن تا دژ بە پەکەکەی ناڕەزایەتی نیشانە بڎانێ. ئا ناوەندێ ئەندامێ میتی و سەربازێ تورکێ دلێشانە یاگەگیرێ کریێنی و چەکدارێ و ئەندامێ (پارستن)ی سەر بە پارتی پارێزناشان.هەپەگە: لە شرناخ سەربازێک کوژرا

هەپەگە ڕایگەیاند: لە پاریزگای شرناخ لە چالاکییەکی گەریلاکاندا سەربازێکی سوپای تورک کوژراوە و بە بۆردومانی فڕۆکە جەنگییەکانی سوپای تورکیای داگیرکەریش 3 گەریلا شەهید بوون.

شەڕو پێکدادان لە نێوان گەریلاکان و سەربازانی سوپای تورکی داگیرکەر تا دێت دژوارتر دەبێت و تەنها لە 48 کاتژمێری ڕابردوودا زیاتر لە 20 سەربازی سوپای تورک کوژراون و بە دەیانی دیکەش برینداربوون و گەریلاکانی پەپەگە و یەژەئاستار گوزرسی زۆر قورسی ماددییان لە سوپای دوژمن داوە. لە نوێترین لێدوانیاندا ناوەندی ڕاگەیاندن و چاپەمەنی هێزەکانی پاراستنی گەل هەپەگە ڕایگەیاند: "لە چوارچێووەی هەڵمەتی شۆڕشگێڕی شەهید مەدیا ماوا و شەهید ڕزگار گەڤەر، لە 10ی ئەم مانگە دەستەیەک لە گەریلاکانیان لە هەرێمی بەستای سەربە شەرناخ ڕووبەڕووی سوپای تورکیای داگیرکەر بوونەتەوە و تا ئەو شوێنەی ڕوونبۆتەوە لەو ڕووبەڕووبوونەوەیەدا سەربازێک کوژراوە و ژمارەیەک مۆڵگە و سەنگەری سەربازیش بە تەواوی خاپوور کراون.
لە بەشێکی دیکەی لێدوانەکەیدا هەپەگەدا ئاماژەی بەوە کراوە کە لە 1ی ئەم مانگەدا لە سنوری پاریزگای سێرت، بەهۆی بوردومانی فڕۆکە جەنگییەکانی سوپای تورکیای داگیرکەرەوە 3 هەڤاڵمان شەهیدبوون کە دواتر ناسنامەکانیان بۆ ڕایگشتی ئاشکرا دەکەین.
هاوکات هەپەگە ئەوەشی خستۆتەڕوو، ئەمڕۆش فڕۆکە جەنگییەکانی ڕژێمی تورکیا بە چڕی هەرێمی خواکوڕکی سەر بە هەرێمەکانی پاراستنی مەدیایان بۆردومان کردووە، لە بۆردومانەکەدا ئەگەرچی هیچ زیانیک بە هێزەکانی گەریلا نەگەیشتووە، بەڵام زەرەو و زیانێکی زۆر وەبەر ژینگەی ناوچەکە کەوتووە.
ه.ھپلاتفۆرمەکێ (هۆرام)ی و (یارسان)ی 8و مارس-یشان پیرۆز کەرد

جە ئەرەیاونێوی هامبەشەنە پلاتفۆرمەکێ (هۆرام)ی و (یارسان)ی 8و مارسی ڕۆو جیهانی ژەنێ جە ژەنا هۆرامانی و یارسانی پیرۆز مەکەرانێ.

ڕاوەبەری پلاتفۆرمو هۆرام-ی و ڕاوەبەری پلاتفۆرمو یارسان-ی بە بۆنەو 8و مارسی ڕۆو جیهانی ژەنێ ئەرەیاونێوی هامبەشەنە دان و جە میانشەنە ئامان:
8و مارسی پسەو ڕۆو جیهانی ژەنا ، ڕۆو ویروستەیۆ ویەردێوە پەر جە نابەرابەری و پەراوێز وستەو رۆڵوو ژەنان جە کۆمەڵگانە . جە دیمێ تەر ئی ڕوە ، ڕۆ مدرامان و پاوەگەزانوو هەزارن ژەنان کە بە هەزاران سالێ تا بە ئاڕۆ پێ یەکسانی و ئازادی چۆکشا نەذان و درێژەشا بە خەباتی دان . جە وەختێنە یادێ تەر جە 8 مارسی بەرمێ ڕاوە کە جە سێبەرەو کۆشیاو شەرڤانا یەپەژەی و گریڵای جە رۆژئاوا کوردستانی سیستمێ ئینسانی بیەن بە هیوا گەلە چێردەسەکا ، بە تایبەت ژەنا جیهانی . ئا ژەنێ کە نیشانەشادا کە گەر سیستمێ یەکسان و ئازاد بۆ ، تاوا جیهانێ ئارامتەر و یەکسانتەر پێ ئینسانەکا رێکوزا . جە دماو قارەمانیەتی ژەنا کوردی جە فرەو بەشەکا ژیواینە گەلەکەما زیاتەرجە جارانی هەست بە رۆلوو ژەنا جە رێکوستەو کۆمەڵگای و یاوای بە ئازادی کەرۆ. کاریگەری ئاخێزوو رۆژئاوای سەروو بەشەکا تەروو کوردستانی و وەرکەوتوو دلێراسی بە رۆشنی دیارا . دڵنیەنمێ کە گوڵانەتەرین دەرفەت پێ ژەنا رۆژهەڵاتی بە تایبەت هەرێموو هۆرامانی و یارسانی پسۆ بەشێ دۆڵەمەن جە تاریخوو یەکسانی ، ئازادی و رۆڵوو ژەنا جە ڕاوەبەری کۆمەڵگاینە ، جارێ تەر تاوۆ یەخبەنذان و زاگرۆسی بە بەشداری ژەنا تاونۆوە و بۆ بە سەنگەروو ئازادی گردوو رۆژهەڵاتی و ئێرانی . ژەنا هۆرامانی و یارسانی تا بە ئاڕۆ بە درێژەداو کەلتووروو ژیوای یەکسان و ئازاد و وێشا رۆڵی تایبەتشا جە دۆڵەمەنی هەرێمەکاشا بیەن . فەلسەفەو باوەری یارسانی سەروو ئەساسوو یەکسانی و هەرەوەزی تا بە ئاڕۆ جە هەرێموو گۆرانینە پێشەنگایەتی ژیواو زاگرۆس نشینا کەرۆ. بەشداری ژەنا جا کاروو باری ڕوانە ، ئابووری ، هۆنەری ، سیاسی نیشانێ ئی راسیەنە کە هێشتا جە هەرێموو گۆرانی جە دلێ هۆرامیا و و یارسانەکانە وینمێش . پسۆ پلاتفۆرمەکا هۆرام-ی و یارسان-ی سەرەراو مۆبارەک بایی کەردەو رۆ جیهانی هەشتو مارسی جە ژەنا هۆرامانی و یارسانی ، ئاواتما ئانەن کە ژەنا ئی هەرێمەیە جارێتەر زیاتەر جە جارانی رۆڵشا جە رێکوستەو کۆمەڵگای پێ یاوای بە ژیوایە ئازاد و یەکسانی بۆنە . تاریخ نیشانەشدان هەر یاگەنە ژەنی رۆڵشا نەبۆ ، کۆمەڵگا و ژیوای ، هێمنی و ئارامی ، یەکسانی و ئازادی بە وێشاوە نمەوینا.جە تورکیا ئازادی ڕۆچنامەوانی نەمەن و 166 ڕۆچناوانێ زیندانیێنێ

ڕۆچنامەوانێ ئازادێ (OGÎ) جە تورکیا ئاشکراش کەرد: "جە تورکیا ئازادی ڕۆچنامەوانی نەمەن و 166 ڕۆچناوانێ زیندانیێنێ و بەڵام سەرەڕاو فشار و زۆرداری فرەی ڕۆچنامەوانێ جە هەوڵ و کۆشش پەی ئازادی ڕۆچنامەوانی بەردەۋامێنێ".

ئینسیاتیفو ڕۆچنامەوانێ ئازادێ (OGÎ) جە تورکیا، بە بۆنەو ڕۆو جیهانی ئازادی ڕۆچنامەوانی ۋەڵاکریاش دان و دلێشەنە ئاماژەش بە خرابی ئازادی ڕۆچناۋانی و یاۋنەری جە تورکیا دان. ئینسیاتیفەکە ئاشکراش کەردەن: "تورکیا جە ڕیزبەندی جیهانی پەی (یاۋنەری، چاپەمەنی، ڕۆچنامەوانی و فکری ئازاد) جە دلێ 180 وڵاتانە جە دمای دماۋە یاگێش گێرتێنە و 157مین وڵاتەن. بە گردی جە تورکیا ئازادی ڕۆچنامەوانی نەمەن و وڵات بییەن بە زیندانێ گەورە پەی ڕۆچنامەوانان و بە جۆرێ کە 166 ڕۆچناوانێ جە ئیسەنە ئینێ زیندانەکانەو دەیان دەستگایێ یاۋنەریێ و چاپەمەنیێ ۋزیێنێرە و بەسیێنێ".
ئینسیاتیفو ڕۆچنامەوانێ ئازادێ (OGÎ) جە تورکیا ئاماژەش پانەیە دان: "سەرەڕاو فشار و زۆرداری و هەڕەشێ فرەێ، ڕۆچنامەوانێ ئازێ و دلێرێ هەنێ کە هەوڵ و کۆشش پەی ئازادی ڕۆچنامەوانی مەکەرانە و تەسلیمێ زۆردای نەبیێنێ. پەوکەی ئنسیاتیفەکەمان (OGÎ) پەشتیۋانێ و هامکارێ ڕۆچنامەوانەکانمێ و فرە ڕەنگی تورکیای چوون دەوڵەمەندی مەۋینمێنە کە ڕا دیموکراتیی ڕۆشنە مەکەرۆۋە".
ئینسیاتیفو ڕۆچنامەوانێ ئازادێ (OGÎ) جە تورکیا ە ۋەڵاکریاکەشەنە سەرەڕاو پیرۆزباییکەردەی جە ڕۆو جیهانی ئازادی ڕۆچنامەوانی، پاشێلکاری ڕۆچنامەوانی چوار مانگێ ۋیەردەیش جە تورکیا ئاشکرا کەردە کە پی جۆرەنە:
15 ڕۆچنامەوانێ دەستگیرێ کریێنێ
8 زۆچنامەۋانێ زیندانیێ کریێنێ
2 ڕۆچنامەوانێ ڕووبەروو پەیجوری ۋنەپەرسای کریێنێۋە
7 ڕۆچنامەوانێ دۆسیەشان پەی کریانەۋە
219 ڕۆچنامەوانێ دادگایی کرێنێ
26 ڕۆچنامەوانێ سزای دارایی و زیندانشان پەی بڕیانەۋە
1 ڕۆچنامەوان سنوربەدەر کریانگەلەکۆمەی میاندەوڵەتی 20 ساڵێش پەڕکەردەۋە و ئایا ئامانجش پێکان

ئۆجالان کێن و چی ڕووبەروو گەلەکۆمەی میاندەوڵەتی کریاۋە و سەرگوزەشت و خەبات و کوشایشش پەی ئازادی کوردی و گەلە بندەستەکان و مرۆڤایەتی چێشەن؟ ئایا گەلەکۆمەکە کە دژش ئەنجام دریا ئامانج پێکان؟ ئۆجالان و جمیەرەکەش ئارۆ چ بارودۆخێشان هەن؟

"هەر جمیەر و ڕێکۋستێۋ بنەما و بناغەی پتەۋش گەرەکەن"
هەر جمیەر و ڕێکۋستێوی سیاسیی، سەربازی و کۆمەڵایەتیی، ئەگەر گەرەکش بۆنە بە ئامانج و سەرکۆتەی بیاوۆنە، مشیۆم بنەمای فکری و فەلەسەفی و بناغەی پەتەوش بۆنە و پەشتیش بە توانا زاتییەکانو وێش و گەلەکەیش بەستە بۆنە. مرۆڤ کاتێ سەرنج جە پەکەکەی مڎۆنە ئا بنەما و بناغەشە چنە ۋینۆنە. خوڵقنەر و ئا بنەما و بناغەیە و دەرنجام دروست بییەی پەکەکەی کەسایەتیۋی زانا و هۊشیار و بەهێزش پەشتیۋە بییەن، کە ئاڎیچ عەبدوڵا ئۆجالان ڕێبەرو گەلو کوردییەن.
"ئۆجالان کێن و سەرگوزەشت چێشەن"
عەبدوڵڵا عومەر عەبدوڵڵا کە ناسنامش ئۆجالان-ەن، جە 4 نەیسانو 1949 زاینی/ 14/1/1328 ڕۆجیاری جە دەگاو ئامارای (ئۆمرەلی) کە سەر بە شارچەو خەڵفەتی پارێزگەو ڕحا (ئوورفا)ی جە سەرنیشتو کوردستانیەن، جە ئەڎێ بییەن .نامێ ئەڎێش ئایشێ بینە و باباش جە تیرەو بەرازییان، کە تیرێۋەنێ هەمیشە چەنی دەوڵەتو عوسمانی دلێ ناکۆکی و جەنگیەنە بیەنێ. دەگاو ئامارای فرە کەلتوور و ئەتنیک و باوەڕیە بیێنە و ئانێچە کاریگەریش سەرو ۋیر و هزرو ئۆجالانی کەردەن. ئۆجالان جە زارۆیی و نەوجەوانیشەنە کەسێ دیندار و نماکەر بییەن و فرە جارێ ۋەرنماییش پەی هاۋەڵەکانش و خەڵکو دەگاگێکێش کەردەن. تەنانەت دینداری و باوەڕمەندیش بە ئایینی بییەن یاگێ سەرنجی پەی خەڵکی و مەڵاو دەگاکێش. قۆناغەکانو وەنەی سەرەتاییش جە دەگاو جەبینی دەس پەنە مەکەرۆنە و تەمانۆنە. جە شارچەو نیزیپی قۆناغەکێ ناوەندی و دماناوەندیش وەنەنێ. دماتەر جە 1965 قۆناغو وانای وەلێ زاستگەیی بەدمایی ماۋەرۆنە. جە 1970 و 1971 جە بەشو حقوقو زانستگەی قبوڵ مەکریۆنە و دمای ساڵێ بەشەکەی فاڕۆنە پەی زانستەسیاییەکانو زانستگەو ئەستەنبوڵی و درێژە بە وانای مڎۆنە.
"هامتەریب چەنی وەنەی خەباتی سیاسیش بییەن"
ئۆجالان هامتەریب چەنی وەنەی خەباتی سیاسی و وانکاری و چینایەتی و کۆمەڵایەتییش بییەن. ساڵو 1972ی سەرو بەشداریش جە ناڕەزایەتی چەپەکانە جە زانستگەو ئەستەنبوڵی، کە دژو جەدارای دەنیز گەزمیشی ئەنجام دریابێ، دەستگیر و زیندانی کریان و چەنی ژمارێۋ جە هاۋەڵاکانش چنڎین مانگی زیندانەنە بەسەر بەردەن. جە نەورۆزو 1973ی جە ئانکارای پایتەخت چەنی ژمارێ جە هاۋەڵەکانش جە قەراخو رووبارو (خچووبوک) یەنە یەکەمین کۆبیەی سیاسیش سەرپەرشتی کەردەن و دلێشەنە پەی یەکەمین جاری کوردستان بە داگیرکریا دریان قەڵەم.
"گەورەتەرین ڕێکۋزیای کوردیش مەرزنانەرە"
بە پێچەۋانەو سەرکردە وەڵینەکانو کوردی کە کوڕە شێخێ و بەگێ و دەوڵەمەندێ و دەسەڵاتدارێ بیێنێ و شۆڕشان بەرپا کەردەن، ئۆجالان کوڕە هەژار بییەن و بە تەوانایی و فکر و فەلسەفەو وێش و بە پاڵپەشتی گەلی و بندەستانی و ڕێکۋستەی و پەروەردەکەردەی گەلی شۆڕش بەرپا کەردەن و گەورەتەرین ڕێکۋزیای کوردیش درۊست کەردەن. ئۆجەڵان جە باسەکاشەنە سەبارەت بەشۆڕشەکەیش و پەکەکەی ۋاتەنش: شۆڕش و پەکەکە سەرو هەڵەکانو 27 ئاخێز و شۆڕشەکانو ۋیەردەی خۆڵقیێنێ، پۆکەی دلێنەبەردەیشان مەحاڵەن.
"خەبات فراۋان مەکەرۆنە و پەکەکەی مەرزنۆرە"
جە سەرەتا ساڵو 1976ی جە گەڕەکو دیکمان-و ئانکارای یەکەمین کۆبییەش بە بەشداری کەسایەتی شۆرشگێڵ و چەپ و نامی تورکیای حەقی قەرار و ژمارێۋی فرێ جە هاۋەڵەکانشان ڕێکۋزۆستەن. ئیتر کۆبیە دمای کۆبیەی ڕۆحێ تازەتەر بە هاۋەڵەکانو ڕێبەر ئاپۆی مەبەخشۆنە و بە جۆرێ کە جە 27/11/1978 جە نزیکو شارو ئامەدی (پەکەکە) پارتو کارگەرانو کوردستانی مەرزنارە و پارتەکەشان ڕۆچ بە ڕۆچ مەزنتر مەبۆنە. پۆکەی دوژمن هێرش مەکەرۆنەسەرش و ژمارێ جە ئەندامان و پێشەنگان و پەکەکەی دەستگیرێ مەکەرۆنە. جە مانگەو تەمووزو 1979ی ڕێبەر ئاپۆ و هەڤاڵەکێش کە مەتەرسی دەستگیرکەردەیشان بێنە، دەربازێ ڕۆژئاڤاو کوردستانی و سوریای بانە و دماتەر ڕووەشان نیا لوبنانی و جە بیقاع یاگەگیرێ بیێ. چاگە ئۆجالان مێڎان و خەباتیش فراوانتەر کەرد و پەی پەردەدەکەردەی سیاسی، فکری، کۆمەڵایەتی و سەربازی ئەکادیمیاو فەرماندە مەعسوم قورقومازیش مەرزنارە. جە 1982 تا 1998 جە ئاکادیمیاکەنە بە شەۋێ و ڕۆچ دەرس واچێۋەو زیاتەر جە 20 هەزار ئەندامێ پەکەکەیش جە گردو بوارەکانە بەقوڵی و پتەویی پەروەردێ کەردێ و دەستە دەستە ڕەوانێ وڵاتیش کەردێۋ. جە 15و تەباخی-ئابی ساڵو 1984ی شۆڕشی چەکداریش بەرپاکەرد و بە تەقنای یەکەم فیشەکی کۆشکو زۆرداری داگیرکەری تورکیش لەرزناوە و کوردش جە خاو و وەرمی قوڵی دەیان ساڵەی چڵاکنارە و زینڎە کەردەۋە.
"نزیک بە 250 پەڕتوکێش بە قەبارەێ جیاۋازێ نویستێنێ"
ڕابەر ئۆجەڵان هامتەریب چەنی خەبات و کوشاییشی سیاسیی و بەردەۋام پەروەردەکەردەی، بەشێ گرنگ جە ژیۋایش پەی نۋیستەی تەرخان کەردەن. بەگردی تا ئیستە نزیک بە 250 پەڕتوکێش بە قەبارەێ جیاۋازێ نویستێنێ، کە تەنها پارێزنامەکێش کە جە پەنج بەشێ جیاوازێنە بە 10 بەرگێ و زیاتەر جە 10 هەزار لاپەڕێن، بە قەبارەی گەورە نۋیستێنێ. پەڕکوتەکێش، ئۆجالانی جیاش مەکەراۋە جە سەرجەم سەرکردەکانو کوردی و تەنانەت جیهانی و تیژ فکری کەسایەتیش نیشانە مڎانە، کە جەپاڵو سەرکردایەتی کەردەی شۆڕشیەنە گرنگیش دان بە نویستەی و کایەی مەعفی و فەلسەفیەکان. ئۆجالان جە پەڕتوکەکەشەنە فرە بەقوڵی جە ۋیەردەی، تاریخ، ژەنێ، ئیکۆلۆژی، ئابوری، کۆمەڵگە، سیاسەت، شۆڕشەکانو و کوردی و جیهانی، فەلسەفەی کلاسیک و نووی...تاد قاڵ بیەنەۋە و نەک هۆرسەنگنیایش پەی کەردێنێ، بەڵکو نۊگەراییش چنە کەردێنێ و ئەنجامش چنە بەدەست ۋستەتێنێ و فرێۋشانش سەرڕاستێ کەردێنێ و کەردێنێش ئامیان پەی چارەسەری کێشە و ئاڵۆزییە جیاۋازەکانو ئیسەی و ئایندەو کۆمەڵگەی کوردی و مرۆڤایەتی. ئی قوڵ بییە و قاڵبیەو ئۆجالانی پاسەش کەردەن، پەڕتوکەکێش بە فرێۋ جە زۋانە زینڎەکانو جیهانی هۆرگێڵنایشان پەی کریۆنە. ئیسە جە پەڕتوکخانەکانو جیهانیەنە و ئەنتەرنێتە بە نویستەی و دەنگ سەرەڕاو کوردی، بەرهەمێکێش بە ئینگلیزی، فەڕەنسی، ئیسپانی، فارسی، عەرەبی، تورکی، یونانی، روسی و ئالمانی و چنڎین زۋانێ تەرێ هەنێ. ئانێچە کارێش کەردەن تا جیهانیەکێ زیاتەر ئاشنێ فکر و فەلسەفەکەو ئۆجالانی ببانە و گرنگیش پنە بڎانە. جەی چوارچێۋەنە دەیان کۆنگرێ و کۆنفڕانسێ و سەمینارێ جە زانستگە و دلێگە ئەکادیمی و فەلسەفیەکانە پەی هۆرسەنگنای فکرو ئۆجالانی ڕێکێ ۋزیێنێ و سەدان بابەتێ زانستیێ نۋیسیێنێ.
"جە ئەڎابییەیش بە 3 قۆناغێ دەستنیشان کەردەن"
ڕابەر ئۆجەڵان جە ئەڎابییەی وێش بە 3 قۆناغێ نیانەرە. یەکەم- ئەڎابییەی سرووشتی، دووەم- ئەرەمەرزنای پەکەکەی، یەرەم- ژیۋای زیندانی جە ئیمرالی. ساڵو 2005یچ جە زیندانەنە نۋیسەو سیستمو کۆما جڤاکێن کوردستانی و جە 2011 نویستەی ژەنۆلۆژی بە جە ئەڎابیێۋی تەر دەستنیشان کەردەن.
"ئازادی کوردی و گەلانیش جە ئازادی ژەنێنە ۋینان"
ڕێبەر ئاپۆ تاکە ڕابەرێ کوردی بییەن کە گرنگیش بە ژەنێ دان و تەنیا ڕاو ڕزگاری کوردی و گەلە چێردەستەکانیش جە ئازادی ژەنێنە وینان. بە جۆرێ کە خەبات و کۆشاییشی ئازادیشەنە ژەنێ کوردیش یاونێ بە ئاستێ کە جە گردو جیهانیەنە بە شانازیەوە باسشان بکریۆنە و ببانە بە ئلگو و سمبول پەی ژەنانو جیهانی. ئۆجالان ژەنیش جە چێردەستی تاتەی، برای، پیای و نێرسالاری 5 هەزار ساڵەی ڕزگارە کەردە و متمانە و ئیرادە و پایە و کەسایەتی وێش جە گلێرگەنە پنە بەخشاۋە و جە کەسێ پەراۋێز ۋزیێۋە کەردەش بە ئاکتۆرێ و ڕۆڵگێڵێ سەرەکییە جە گردو بوارەکان ژیۋای و کۆمەڵگەیەنە.
"پێۋەرە ژیۋای ئازادش بە بنەما گێرت"
ئۆجالان بوارێ تەر کە گرنگییش پنەدان پێۋەرە ژیۋای چین و باۋەڕیە جیاۋازەکانو کۆمەڵگەی کوردەواری و گەلانو ۋەرهۆرزی میانی بییەن، کە بەهۆکارێ فرێ چوون، سیاسەتو پارچە بکەرە و زاڵبەو کۆڵۆنیالیزمی هەرێمی و جیهانی، سیستمو دەوڵەت-نەتەوەی، سیستەمو جیهانی کاپیتالیستی، بەرژەوەندۋازی هێزە کۆنەپارێزەکانو کوردستانی و هەرێمەکەی درزێ گەورێش بەردێ بێ و گەلێ و چینێ و باۋەڕیەکێش کەردێبێنێ بە دوژمن و دژبەرێ یەکتری. ئۆجالان بە باۋەڕبیەی بە پێۋەرە ژیۋای بەڵام بە شێۋازی ئازادانە و ڕێزگێرتەی جە هەنتری سیستمێ نۊگەرا و نەتەوەی-دیموکراتی، مۆدێرنیتەی دیموکراتی، خۆسەری دیموکراتی، کۆنفەدرالیزمی دیموکراتیش خوڵقنا و پی جۆرە تا ئاست و ڕادێ فرە چین و باۋەڕیە جیاۋازەکانو کۆمەڵگەی کوردەواری و گەلانو ۋەرهۆرزی میانییش ئاشتێ کەردێۋە و زەمینەو پێۋەر ژیۋای ئاشتیانە و ئازادانەیش پەی فەراهەم کەردێۋە. وێچش بە پڕاکتیک و کەردەیی چنڎین جارێ ئێربەستش کەرد و نەخشەڕێ ئاشتی و چارەسەریش ۋستێ ڕووە. هەڵبەت ئانێچە زلهێزە جیهانیەکێ و هێزە کۆنەپارێزە نۆکەرە ناوچەیەکێش نیگەرانێ و قەڵسێ و تۆڕێ کەردێ، کە جیرە و خورد و خۆراکو وێشان جە ناکۆکی و جەنگی و دژبەری گەلانە دەست مەگنێنە. هر پۆکەی ئۆجالانی و هزرەکەیش بە تێکدەر و ئاستەنگکەرو پیلان نەخشەکانو وێشان ۋینا و دژش کەوتێ پیلان گێڵنای و گەلەکۆمەی میاندەوڵەتی.
"گەلەکۆمەی میاندەوڵەتی دژ بە ئۆجالانی بڕیارش سەر دریا"
زلهێزە جیهانیەکێ و هێزە کۆنەپارێزە نۆکەرە ناوچەیەکێ و دەوڵەت-نەتەوە دەستکەلاکێ جە وەرهۆرو میانی جە ساڵو 1998ی سەرەتا فەرمانشان بە دەوڵەتو تورکیای کەرد تا جە دڵێ تورکیایەنە کۆتایی بە پەکەکەی باۋەرۆنە و پی جۆرە گورز جە پڕۆژە و دنیاۋینەکەو ئۆجالانی بڎانە. جە ۋەهارو هەمان ساڵێنە ڕژێمو تورکیای گەورە ئۆپەراسیۆنو (مورادی)ش جە ئامەد و بۆتان ئەنجام دا. جە ئۆپەراسیۆنەکەنە 39 هەزار سەربازێ، دەیان تانکێ، دەیان زریێپۆشێ، نزیک بە 400 فڕۆکێ و هەڵیکۆپتەرێ جەنگیێ، نۊتەرین تەکنیکی جەنگی و پەشتیۋانی لۆجستی و مادی و مانەوی زلهێزەکان و ناتۆی جە وێش گێرتەبێ. بەڵام جە دمای 15 ڕۋان ئۆپەراسیۆنەکە ئەنجامش نەدا و شکستش وارد. پۆکەی پیلانگێڵێ و گەلەکۆمەکارەکێ بڕیاشان دا تا یەکسەر ئۆجالانی بکەرانە ئامانج. بەڵام بە ئامانجگێرتەی ئۆجالانی کارێ ئاسان و سانا نەبێ و ۋڵتەر چنڎین جارێ هەوڵ پەی تەرۆرکەردەیش دریابێ، بەڵام سەرجەمشان بێ ئەنجامێ بیێبێنێ شکستشان واردەبێ. پیلانگێڵەکێ ئیجارە ڕژێمو تورکیشان دنە و هان دا تا هەڕەشێ هۆرگیرسنای جەنگی جە سوریای بکەرۆنە ئەگەر ئۆجالان-شان تەسلیم نەکەرۆنە یان جە وڵات بەرش نەکەرۆنە. ڕژێمو تورکی دەیان هەزار سەربازێش بە تفاقی فرەی سەربازی ڕەوانەو سنورو سوریای کەردێێ و جە سفر کیلۆمەترو سنوری جە ڕێحانییە، 39 هەزار سەربازێ تورکیای مانۆڕێ سەربازیشان ئەنجام دا و پی جۆرە سەرانێ تورکیای جەختشان جە جددیەتیشان پەی جەنگەکەی کەردەوە. زلهێزە جیهانیەکێ بە تاسەۋە ۋینەرێ دۆخەکێ بێنێ و چەمەڕا قۆمیای جەنگی یانەۋێرانکەری مەکەرێنە تا جە ڕاشەۋە دەستۋەردای جە هەرێمەکەنە بکەرانە و سەر جە نۊ دیزانش بکەراۋە.
"ڕاش جە جەنگی گێرتە و جەنگەرانەکێش نائومێدێ کەردێ"
ڕێبەرو گەلو کوردی عەبدوڵا ئۆجالان، کە درکش بە مەتەرسی پیلانەکێ کەردەبێ، بڕیاش دا ڕاگیری جە هۆرگیرسنای جەنگی یانەۋێراکەری جە سوریا و هەرێمەکەنە بکەرۆنە و هێزە جەنگەرانە جیهانی و هەرێمیەکێ ئاڎی نەکەرانە بە ئامراز پەی قۆمیای جەنگەکەی و دەستوەردای جە سوریای و وەرهۆزی میانی. چونکە ئانە کە دماتەر بەنامێ ۋەهاری عەرەبی سوریا و وڵاتە عەرەبیەکانە ڕووەش دا و جەنگ و کوشتارش شۆنیەرە ئاما، ئاوەختە زلهێزە جیهانیەکی بە بەهانەو ئۆجالانی گەرەکشان بێ کەردەییش بکەرانە و بەڵام ئۆجالان وریا و وشیارتەر چاڎیشان ژڵێۋیاۋە و ڕێسەکەش کەردێۋە بە پەژم.
"9 ئۆکتۆبەری گەلەکۆمەی میاندەوڵەتی کەردەیی کریا"
ڕێبەر ئۆجالان جە غەموەریش پەی ئاشتی و سەقامگیری و ڕاگێرتەی جەنگی، جە 9 ئۆکتۆبەرو 1998ی سوریاش جیائاست و لۋا یۆنان. بەڵام کەلەکۆمەکارەکێ دەستبەردارێ نەبیێ و فشارشان ۋست سەرو ڕژێمو یۆنانی کە وێش بەشێ بێ جە پیلانگێڵیەکەی تا ئۆجالانی بەربکەرۆنە. ئیتر گەشت و گێڵی ناچارانەو ئۆجالانی دەستش پنەکەرد. دماتەر ئۆجالان بە داۋەتی فەرمی لۋا ڕوسیا و پارلەمان (دۆما)و ئا وڵاتیە بە 298 دەنگێ بڕیارش دا ئۆجالان ڕووسیانە بمەنۆۋە. بەڵام پیلانگێڵەکێ جە ڕاو بانکی جیهانی ۋەراۋەرو بەرکەردەی ئۆجالانی 10 ملیارێ قەرزشان بە حکومەتی ڕووسی دا و ئاڎیچ قبوڵش کەرد. پۆکەی دمایی 33 ڕۋان ڕێبەر ئۆجالان ڕووسیاش ئاست جیا. دمای ڕووسیای ئۆجالان ڕووەش نیا ئیتالیای. ئیتر فشارەکێ سەرو ئیتالیای دەستشان پنەکەرد. جە ۋەراۋەرو داۋاکاری تەسلیم کەردەی ئۆجالانی بە تورکیای، ڕاوێژکارو وەختو وەزارەتو دادای ئیتالی واتەبێش: کەسێۋ تەسلیم بە تورکیای نمەکەرمێۋە ڕووبەڕوو سزاو مەرگی بکریۆۋە. دەرەنجام هیچ وڵاتێۋی ئەوروپی ئامادە نەبی ئۆجالانی قبوڵ بکەرۆنە و بەرژەوەندی سیاسی و ئابوریشان زاڵ بی سەرو یاسا و حقوق و پڕەنسیبەکانو مافو مرۆڤیشارە. ئۆجالان چا بارەوە واتەنش: پاسە دیارەن یاساو حقوقو ئوروپای ۋەراۋەرو کوردیەنە مت بیەن و مدران!
"جە 15 شوباتی گەلەکۆمەی میاندەوڵەتی یاۋا لوتکە"
سەرئەنجام ڕێبەر ئۆجالان سەرو داۋا یۆنانی ڕووەش نیا کینیا و باڵۋێزخانەو یۆنانیەنە جە نایرۆبی یاگەگیر بی. بەڵام بالۋێزو یۆنانی داۋاش ۋنە مەکەرۆنە تا 15و شوباتی باڵۋێزخانەکەی بازۆنە جیا. ئیتر بە ناچاری جە 15و شوباتو 1999ی ئۆجالان باڵۋێزخانەکەی مازۆنە جیا و جە ڕاو فڕۆکەخانەیەنە دەستگیر کریۆنە و بەدیلی تسلیم بە تورکیای مەکریۆۋە".
"گەلەکۆمە 20 ساڵێش پەڕکەردۋە بەڵام ئایا ئامانجش پێکان"
ئارۆ گەلەکۆمەی میاندەوڵەتی دژ بە ڕێبەر ئۆجالانی 20 ساڵێش پەڕکەردەۋە، بەڵام پاسە کە پلانش پەی کریا بێ، ئەنجامش نەپێکا. چونکە بەزیندانی کەردەی ئۆجالانی نە پەکەکە دلێنەبریا و لاۋاز کریا، نە ڕێبەر ئاپۆ تەسلیم بی. بەڵکو ڕێبەر ئاپۆ،ئیمرالیش فاڕا پەی قەڵاو مدرامانی و بە ڕانماییەکانش چاگەوە پەکەکە و جمیەری ئازادی کوردی و گەلە بندەستەکانو وەرهۆرزی میانیش گەورەتەر و فراوانتەر کەرد و هزر و فەلسەفەکەش بە پراکتیکی بەرهەمش دان و شاگردێ و مسیارەکێش سەرەڕا ساختەکاری و سەختی و دژواریەکان نزیکە 70 پارلەمانتارێشان کیاستێ پارلەمانو تورکیای. ئارۆ جە سەرنیشتو کوردستان پەکەکە هێزی یەکەمەن، گریلان کە باڵا دەستەن و زاڵەن. ئارۆ دمای 20 ساڵان جە بەرکەردەیش جە سوریا، ئانە وانکارێ و مسیارەکێ ئۆجالانیەنێ جە بەشێ فرە ڕۆژئاڤا و سەرنیشت و وەرهۆرزو سوریای فەلسەفەکەو ئاڎیشان کەردەیی کەردەن و گەلێ و باوەڕیێ جیێ ئاشتیانە و ئازادانە پێوەرە مژیۋانە و سیستمی وێسەری دیموکراتی و نەتەوەی دیموکراتی، کۆنفەدرالیزمی دیموکراتی و نەتەوەی دیموکراتی کە پیلانگێڵێ و گەلەکۆمەکارەکێ دژش بێنێ، ئارۆ جە سوریانە یاگەگیر کریان و بەشێ جە گەلەکۆمەکارەکان بە تایبەتی ئەمەریکا بە ناچاری مامەڵەش چەنی مەکەرانە و جە ئاستی باڵەنە جە سەرکۆ کۆمار دۆناڵد ترامپی گێرە تا سیاسەتمەدرێ و کۆنگرێسمانێ ئەمەریکا، سەرۆک کۆمارو فەڕەنسای و گەورە ۋەرپرسیاری ئەورووپا و ڕووسیای پێشۋازی جە ڕاۋەبەرانو ڕۆژئاڤای یانی وانکارەکێ ئۆجالانی مەکەرانە و ۋەرگیری جە سیستمەکەیشان مەکەرانە، کە سەرچەمەو ئەرەمەزیاییش جە ئۆجانی هۆرقوڵیان. ئینێچە نیشانە مڎۆنە گەلەکۆمە و پیلانگێڵی میاندەوڵەتی نەک ئەنجامش نەپێکان، بەڵکو شکستش واردەن و تاکە کەسێ کە سەرکەوتە بییەن ڕێبەر ئۆجالان و فەلسەفە و هزر و پارت و شۆڕشەکەشەن.
"جە ئاستی و کوردستانی و جیهانییەنە خاوەنداری جە ئۆجلانی مەکریۆنە"
ڕێبەر عەبدوڵا ئۆجالانی تەمەن 69 ساڵان، کە 20 ساڵێن بەدیل-گیران و جە ئیمرالی سیستمو ئەشکەنجەی و گۆشەگیریش سەپان سەرەرە، بە فکر و فەلسەفەکەیش، نە تەنیا کوردش جە مەردەی و چێر دەستەیی رزگار و زینڎە و وشیار کەردەۋە، بەڵکو بیەنیچ بە هۆکارێ پەی رزگاری گەلە چێر دەستەکان وەرهۆرزی دلینی و جیهانی و سەرجەم مرۆڤایەتی و چەسپانی یەکسانی ژەنێ و پیای و پێۋەرە ژیۋای گەلانی و چینە جیاکانو گلێرگەی. هر ئانێچە پاسەشە کەردەن، تا جە ئاستێ فراۋانی کوردستانی و جیهان-یەنە خاوەنداری جە ئۆجالانی بکریۆنە و داۋاو کۆتایی ئاۋردەی بە سیستەمو ئەشکەنجەی و گۆشەگیر سەریش جە ئیمرالی باۋریۆنە. هەر پۆکەی ئارۆ و جەی چوارچێۋەنە 100 شەۋێ و ڕۋێن بە پێشەنگی لەیلا گۋڤەن، هامسەرۆکەو گلێرگەو دیموکراتیکی-کەجەدە و پارلەمانتارەو هەدەپەی، ناسر یاگیز ئەندام جە نمایندەیی هەدەپەی جە پانیشتو کوردستان، 14 چالاکۋانێ و سیاسەتمەدارێ و ڕۆچنامەۋانێ جە ستراسبۆرگ، 291 زیندانیێ پەکەکەی و پاژکی و ئازادیۋازێ جە 35 زیندانێ ڕژێمو تورکیایەنە و دەیان کەسێ تەرێ جە کوردستان و ئەورووپا و جیهانەنە مانشان جە واردەی گێرتەن. هاموەخت سەدان سیاسەتمەدارێ و پارلەمانتارێ ئەورووپیێ و جیهانیێ، 50 خاوەن خەڵاتێ نۆبڵی ئاشتی، هەزاران چالاکۋانێ بیانیێ و سەرجەم کورد و ئازادیۋازێ دونیای هەمان داۋاکاریشان هەن. سەرەڕاو ئانەیە، ئیتر ئارۆ فەلسەفە و تێزەکێ ڕابەر ئۆجەلانی جە فرەو زانستگەکێ جیهانینە بە کۆنگرێ و کۆنفڕانسێ و کۆنیشتێ، زانستیانە پەیجۆرشان پەی مەکریۆنە و قوڵ باسێشان سەر مەکریانە و پسپۆڕێ و شارەزێ بەڕێز و شکۆۋە نزیکێشان مەباۋە.یەرەکە: قۆناغێۋی نۊ دژ بە کوردستانی دەستش پنە کەردەن

یەرەکە ئاشکراش کەرد: "جە بەردەۋامی پیلانەو ئەرگێرەکان، قۆناغێۋی نۊ دژ بە کوردستانی دەستش پنەکەردەن و جە چوارچێۋەشەنە جموجوڵی ئاسامانی تورکیا و ئێران-ی پەرەش سەندەن.

جەی بارەۋە میانگەو یاۋنەری و چاپەمەنی یەکینەکێ ڕۆژهەڵات (وەرهۆرز)و کوردستانی (یەرەکە-YRK)، جە ۋەڵاکریێۋی لەشکریەنە زانیاریێ فرەتەرێش دێنۍ و ئاشکراش کەردەن:
"دوژمن و هێزە ئەرەگێرەکێ بە هێز و تواناشانەۋە درێژە بە هەوڵەکانشان پەی ئەرەگێرتەی کوردستان و کۆمەڵکوش-کەردەی گەلەکەیش مەڎانێ. جەی چوارچێۋەنە جە هەرێمەکێ پارێزنای مەدیای و کۋیسانەکێ وەرهۆرزو کوردستانی جموجوڵی ئاسمانی تورکیا و ئێرانی پەرەش سەندەن و بە بەردەۋامی باڵەپڕە جەنگیێ و سیخوڕیەکێشان مەسوڕیانێۋە. بەی تەورە دوژمنێ و ئەرەگێرێ کوردستانی گەرەکشانە کاریگەی جە ئیرادەو گەلی بکەرانێ و بە ڕێبازێ هامبەشێ دوژمنکارانێ قەڵاو مدرامانو کوردی گێرارە. بێگومان پیلانەکێ دوژمنی بە مدرامان و قارمانی بێۋنەو گەلی و گەریلای شکست باۋەرانێ و هەرگیز سەرنەگنانێ".
"پەیوەست پانەیە جە 23 و 25ی ئاب-ی، باڵەپڕە سیخوڕیەکێ تورکیای سەرو پێنجوێنێ و ئاسۆس-یەرە پەی ماۋێۋی درێژی سۆڕێنێۋە".
"جە 26 و 27ی ئاب-ی، باڵەپڕە سیخوڕیەکێ ئێرانی سەرو شارچەو سەبەتلوی، دەگایەکێ دروولە، مجەسە، کانیاو، بنەخوێ و دەوسینەی کە سەر بە شاری بانە-یەنێ و کۋیسانەکێ شاهۆ-و هەورامانیەرە سۆڕیێنێۋە".
پێسەو یەرەکە-ی گرد کەسێ و لایێ هایدارێ مەکەرمێۋە، "دوژمنێ و ئەرەگێرێ، قۆناغێۋی نۊشان دژ بە کوردستانی دەست پنەکەردەن، جە ۋەرانۋەرشەنە پنەوای بەیۆگێرتەیی و یەکڕیزیی و گۆڕدای بە کۆشاییشی هەن".دۆسیەو پەکەکە-ی جە بەلجیکا و بڕیارو دادگای وەرانوەرش چێشێنێ

دۆسیەو پەکەکە-ی جە بەلجیکا و بڕیارێ دادگاکانو ئا وڵاتیە وەرانوەرش و دەرەنجام بێبەری کەردەی پەکەکە-ی جە تیرۆری کە بی بە شکستێوی گەورە پەی ڕژێمە ئەرەگێرەکەو تورکیای و هامکات سەرکەوتەی مەزنەن پەی پەکەکە-ی.

"پەکەکە و تیرۆر"
سەرەتا حاشاونەنەکریان کە هەم کوردێ و هەم ئازادیوازێ جیهانی هەرگیزا و هەرگیز پەکەکە-شان بە ڕێکوزیێوی تیرۆرستی نەزانان، بەڵکو بە پێچەوانەوە بە ئازادیواز، ئاشتیواز و دیمۆکراتیواز-شان زانان کە مەکۆشۆنە پەی بەدیئاوردەی ئاشتی، ئازادی، دیمۆکراسی و دەستەبەرکەردەی مافەکێ کوردی و گەلە بنەدەستەکان و سەرەنجام جە ڕیشەوە چارەسەرکەردەی کێشێ، قەیرانێ و ئاڵۆزیەکێ گلێرگەی کە پێوەرە ژیوای ئازادانە و ئاشتیانەو گەلانی و ئاینێ و ئاینزاکانش شۆنیەرە بەیۆنە. بێگومان جەی چوارچێوەنە پەکەکە بە ڕابەرایەتی ڕێبەر عەبدوڵا ئۆجالانی نزیک بە نیم سەدەن خەبات مەکەرۆنە و بە دڵنیایەوە قوربانی و باجی گەورەش دان، وەلێ دیسان دەستبەردارو ئامانجەکانش نەبییەن. سەرجەم ئینێ هۆکارێ بیێنێ تا جە ڕۆزگارو ئارۆمانە جە کوردستان، وەرهۆرزی میانی و جیهانەنە حساب پەی پەکەکە-ی بکریۆنە و جایگای تایبەتش ببۆنە و ڕێکوزیێ جیێ جیێ جە وڵاتانو جیهانیەنە ئلگۆ جە کۆشایشەکەش هۆربگێرانی و ڕێبازەکەیش بگێرانەوەر. ئا دەڵەوڵەتێ کە کە پەکەکە-شان بە تیرۆریست ئەشنانسان و نامێشان وستەنەنە لیستو تێرۆری، بێگومان بە بەراورد بە دەوڵەتەکانو تەرو جیهانی کەمینێنێ و زیاتەر ئەندامێ هاپەیمانی ناتۆ-یەنێ کە هامبەرژەوەندیێنێ چەنی ڕژێمو تورکیای کە ئەندامەن جە هامپەیمانیەکە و بە تیرۆست ئەشناسایشان پەی پەکەکە-ی مەگێڵۆنەوە پەی بڕیاری سیاسی و بەژەوەندیوازی نەک حقوقی و دادگەری و یاسایی.
"دۆسیەو پەکەکە-ی جە بەلجیکا کەی دەستش پنەکەرد"
ساڵو 2006ی بە داواکاری ڕژێمە تیرۆرپەروەرەکەو تورکیا جە بڕۆکسل-و پایتەختو بەلجیکا ونەپەرسای دژ بە 37 کەسایەتیێ کە ڕەمزی کارتاڵ هامسەرۆکو کۆنگرەو گەلی، زوبەیر ئایدار ئەندام جە کۆنسەو ڕاوەبەری کەجەکە-ی و ئادەم ئوزوون ئەندام جە کۆنسەو ڕاوەبەری کەنەکە-ی میانشانە بێنێ، چەنڎنین سازیێ و کۆمەڵێ کوردیێ، ڕۆژ تیڤی و ڕادیو دەنگو وڵاتی کە سەرجەمشان نزیکێ پەکەکە-یەنێ دەستش پنەکەرد. ونەپەرسای و پەیجۆری بە قۆرسی و بە یەواشی و بە هێمنی ئەنجام دریێ. بەڵام جە 2010نە ونەپەرساکەی ڕەوتێوی تەری تەرسناکش و تونڎش گێرتەنەوەر و بە بڕیارو دۆزگەرو برۆکسل-ی هێزە ئەمنیەکێ بەلجیکای بە هامکاری هەواڵگری تورکیای هۆرشانکوا سەرو ڕۆژ تیڤی، ڕادوینۆ دەنگو وڵاتی و کۆنگرەو نەتەوەیی کوردستانی چەنڎین سیاسەتمەدارێ و ڕۆچنامەوانێشان دەستگیرێکەردێ و دەستشان گێرت سەرو ئامێرەکانو ڕۆژ تیڤی و ڕادوینۆ دەنگو وڵاتیەرە.
"ونەپەرسای و دادگاییکەردەی پەکەکە-ی"
دمابەدامای ئانەیە ونەپەرسای و پەیجۆری جە دۆسیەکەنە بەردەوام بێنە و تا جە 3و نۆڤامبەرو 2016یەنە دادگا بڕۆکسلی بڕیارشدا پەکەکە ڕێکوزیێوی تیرۆرستی نییەن. بەڵام دۆزگەرو بەلجیکای و ڕژێمو تورکیا تانەشان جە بڕیارەکەی دا و بڕیارەکە ڕەوانەو دادگاو فیدراڵی بەلجیکای کریا و دادگاکە جە 9-ی مەی 2017ی ونەپەرسیایش جە دۆسیەکەی کەرد.
جە 15 سێپتامبەرو 2017ی دادگا فدراڵی بەلجیکای ئاماژەش بە ستەم و زۆرداری تورکیای دا بێ و ئاشکراشی کەردەبێ کە پەکەکە وەڵامو ئا ستەم و زۆرداریەش دانەوە و پەکەکەش بە ڕێکوزیێوی میانەتەوەیی بەنامێ کەردەبێ کە هیچ جۆرە کەردێوێ تیررۆرستیش ئەنجام نەدان.
جەی سەروبەندەنە دیوان دادگەری ئەورووپای جە لۆکزەمبۆرگ سەبارەت بە پەکەکە-ی بڕیاری گرنگش دا و جە 16ی ئاوریلو 2018یەنە ئاشکراش کەرد، بەڵگەگەلێ کە پەکەکە-ی بە تیرۆر تۆمەتبارێ مەکەرانێ کەمشان ئاوردەن و ناقانۆنیێنێ و بەی تەورە پەکەکە-ش جە تیرۆری بێبەری کەرد. جە 8و مارسو 2019یەنە، دادگاو تەمیزی جە برۆکسل تانەکەو دۆزگەری برۆکسلی و ڕژێمو تورکیاش ڕەت کەردەوە و بڕیارو وڵینەکەو دادگای سەبارەت بە پەکەکە-یش ئەرێ کەردەوە و جەختش کەردەوە: پەکەکە پارتێوی تیرۆرستی نییەن و کۆشای چکەدارانەو پەکەکە-ی کێشەی دلێوێیی تورکیایەن و جە تورکیانە جەنگ هەن و پەکەکە لایەنێوەن جە جەنگەکەی. هامکات دادگا ئەرەیاوناش: هیچ پاساو و هۆکارێو پەی سزادی 37 سیاسەتمەدارەکەو پەکەکە-ی کە ڕەمزی کارتاڵ هامسەرۆکو کۆنگرەو گەلی، زوبەیر ئایدار ئەندام جە کۆنسەو ڕاوەبەری کەجەکە-ی و ئادەم ئوزوون ئەندام جە کۆنسەو ڕاوەبەری کەنەکە-ی ئێنرە میانشانە.
بەڵام دیسان ڕژێمو تورکیا و دۆزگەری برۆکسل-ی دژ بە بڕیارەکەو دادگای مدرێوە و داواشان جە داگاو هەرە بەرزو بەلجیکای کەرد ڕەتش بکەرۆنەوە و هۆرشبشانۆەوە.
دەرەنجام 3 شەمە 28و ژانڤییەو 2020ی دادگا هەرە بەرزو بەلجیکای کە کارش بڕیار دایەن سەرو بڕیارەکانو دادگانو بەلجیکای دمایین بڕیارش سەبارەت بە دۆسیەو پەکەکە-ی دا و جەختش کەردەوە کە سەرجەم بڕیارەکێ دادگاکانو بەلجیکای سەبارەت بە بێبەریکەردەری پەکەکەی-ی ڕاستێ و دروستێنێ و یاسایێنێ. بەی تەورە کۆتاییش بە دۆسیەکەی ئاورد.
"کاریگەری بڕیارەکەی"
دەرەنجام بەبڕیارەکەو دادگاو هەرە بەرزو بەلجیکای پەکەکە و جمیەرو ئازادی کوردستانی سەرکەوتەی مەزنش بەدەست وست و هاموەخت جە بواری یاسایی و حقوقیەنە گورزی قورس جە ڕژێمو تورکیا دریا و پەی یەکەم جاری جە دادگانە ڕووبەڕوو پەکەکە-ی بییەوە، شکستی گەورەش وارد بێگومان جە دوورمەودانە بڕیارەکەو دادگای، سەرکەوتەی پەکەکە-ی و شکستەکەو تورکیا کاریگەری سەرو بڕیاری سیاسی بەلجیکی، ئەورووپی و جیهانی بنیۆرە و سەردەم و قۆناگێوی نوین پەی جمیەرو ئازادی کوردستانی بەرابەرایەتی پەکەکەی چەنی وێش باوەرۆنە.جە پاوە دژ بە کۆرۆنا-ی کۆمیتێ گەڕەکێ و کوجیەکان مەرزیێرە

جە پاوە شار چالاکێ مەدەنیێ شارەکەی پەی ڕوو بەڕووبییەی نەوەشی کۆرۆنا-ی کۆمیتێ گەڕەکێ و کوجیەکانشان مەرزنێرە و هەر کۆمیتە 6 کەسێ جەوێ مەگێرۆنە. (هەورامی-سۆرانی)

جە شارو پاوە-ی سەر بە هەرێمو هەورامانی جە بەردەوامی جەنگ و ڕووبەرووبییەی پەتاو نەوەشی کۆرۆنا-ی چالاکێ مەدەنیێ شارەکەی کۆمیتێ گەڕەکێ و کوجیەکانشان مەرزنێنێرە. چالاکوانەکێ بەگردیی 15 کۆمیتتێشان دروستێ کەردێنێ و هەر کۆمیتەجە 6 کەسان پێکمەیۆنە. هەرپاسە هەر کۆمیتە ئەندامێویش جە کۆردیناسیۆنی گردیی کۆمیتەکێ شاریەنێ یاگێ مەگێرۆنە. چالاکوانە پاوەیەکێ بە تەورە ئەرکێ کۆمیتێ و کۆردیناسیۆنەکەیشان دەستنیشانێ کەردێنێ:
1- ئاگاداربییەی جە بارودۆخو هاوڵاتیان بەتایبەتی تووش بییەکێ فایرۆس و نەوەشێ کرۆرۆنا-ی و هامکاری کەردەیشان.
2- دابینکەردەی خورد و حۆراک و پنەوازی خەڵکی بە تایبەتی ئا هاموڵاتیا کە تایبەتمەندێ و بێدەرامەتێنێ.
3- ڕانمایی کەردەی هاموڵاتیان تا جەیەنەکانشانە بمەناوە.
4- ئەرەمەرزنای تەلەگرامی تایبەت بە بارودۆخەکەی تا جە ڕاشەوە ئەندامێ کۆمیتەکەی و کۆردناسیۆنی هەماهەنگی بکەرانێ تا جە ڕاشەوە بە ئۆنلاین چەنی هاموڵاتیان بگنانێ پەیوەندی و هامکات سەبارەت بە ڤایرۆسەکەی زانیاریێ بە هاموڵاتیێ شارەکەی بڎانێ و وشیارێشان بکەرانێوە.
..سۆرانی..
لە شاری پاوەی هەرێمی هەورامان کۆمیتەی کۆڵان و گەڕەکەکان دژ بە کۆرۆنا دامەزران.
لە شاری پاوە لە درێژەی شەڕ و ڕووبەڕووبوونەوەی نەخۆشی و پەتای کۆرۆنا و بە مەبەستی پاراستنی گیانی هاوڵاتیان، ژمارەیەک چالاکوانی شارەکە خۆبەخشانە کۆمیتەکانی گەرەک و کۆڵانەکانی شارەکەیان دەمەزراند. چالاکوانەکان ڕایانگەیاند: 15 کۆمیتەیان پێکهێناوە کە هەر کۆمیتە 6 کەس لە خۆ دەگرێت و ئەندامی هەر کۆمیتە لە کوردناسیۆنی گشتی بۆ هەماهەنگی جێدەگرێت و ئەرکی سەرەکی کۆمیتەکان و کۆردیناسیۆنەکەیان بەم شێوەیە دەستنیشان کردووە:
1- ئاگاداری لە بارودۆخی هاوڵاتیان بە تایبەتی تووشبووان بە فایرۆسی کۆرۆنا و هاوکاری کردنیان.
2- دابین کردنی خۆراک و پێداویستی بۆ خەڵکی بە تایبەتی بۆ ئەو هاوڵاتیانەی کە تایبەتمەند و بێدەرامەتن.
3- ڕێنمایی کردنی هاوڵاتیان بۆ مانەوەیان لە ماڵ و وشیارکردنەوەیان لە نەخۆشی و پەتای کۆرۆنا.
4- دامەزراندنی تەلەگرامێکی تایبەت تا لە ڕێیەوە ئەندامانی کۆمیتەکە و کۆردیناسیۆن هەماهەنگی بکەن و تا لە ڕێیەوە لەگەڵ هاوڵاتیاندا بە ئۆنلاین بکەونە پەیوەندیەوە و هاوکات سەبارەت بە ڤایرۆسەکە زانیاریان بدەنێ و وشیاریان بکەنەوە.جە مەریوان خولێ پەی فیٛربیەیی ڕازۋانی هەورامی مەکریۆۋە

جە مەریوان ئەنجومەنو فەرهەنگی ڕۆجیاری خولێ پەی فیٛربیەیی ڕازۋانی هەورامی مەکریۆۋە.

ئەنجومەنەکە جەی بارەۋە زانیاریێ زیاتەرێش دێنێ و دەستنیشانش کەردەن: "ئازیزێ و لایەنگێرێ زۋانی هەورامی هاگاداریٛ مەکەرمیٛ جە ڕاساو پەرەدای و گرنگیدای بە زۋانی هەورامی، جە ڕوٙدیارو یەرەشەمەی 31و پاژەرەژو 98ی، سەعات 3 تا 4و عەسری، کەلاس پەی فیٛربیەیی ڕازۋانی هەورامی دەس پەنە مەکەرۆنە. ئێمە جە ئەنجومەنو فەرهەنگی ڕۆجیاری وازیارێنمێ هەر کەس گەرەکشەن بەشداری جە خولەکێ بکەرۆنە با سەردای دەفتەرو ئەنجومەنی جە مجتەمع فەرهەنگی مەریوان بکەرۆنە و نامێش بنۋیسۆنە. یان پەی نامنۋیسی و زانیاری زیاتەری بە ژمارە تەلەفۆنێ (00989180507010 - 00988766034) پەیوەندی بگێرۆنە".جە ئیمرالی ئێر کەوتەنەوە و داواو دیدار چەنی ئۆجالانی مەکریۆنە

دارستانەکێ دوورگەو ئیمرالی ئێرشان گێرتەن و ئانەیچە سەبارەت بە ڕێبەر ئۆجالانی نیگەرانیش خوڵقنان و چەنڎین پارتێ کوردیێ و پارێزەکێش داواو سەردای کەردەی دوورگەکەی و ئەنجامدای دیداری چەنیش مەکەرانێ و جە سلێمانییە گەل وێشنیشاندایش ئەنجام دا و کەجەدەکە-ئە بانگەو

جە دوورگەو ئیمرالی کە ڕێبەرو گەلو کوردی عەبدوڵا ئۆجالان دلێشەنە زیندانییەن، جە سەرسەبای ئارۆیەوە دارستانەکێش ئێرشان گێرتەن. بە ئا جۆرە کە باس مەکریۆنە ئێرەکە گەورەن و چەنڎین تیمێ ئێرئەوەکوشانی جە شارەکێ بۆرسا، ئەستەنبوڵ و کۆجالی-یەوە پەی ئەوەکوشانی ئێرەکەی ڕەوانێ ئیمرالی کریێنێ.
ئەوەکەوتەو ئێرەکەی جە ئیمرالی نیگەرانی پارێزەرەکێ ڕێبەروگەلو کوردی عەبدوڵا ئۆجالان-یش شۆنیەر ئۆمان. جە ئی چوارچێوەنە پارێزەکێ سەردای وەزارەتو دادو تورکیاشانکەردەن و وازیارێ بیێنێ وەزارەتەکە ڕاشان بڎۆنەتاسەردای ئیمرالی بکەرانێ و چە چارەنویس و بارودۆخو ڕێبەر ئاپۆی بپەرسانێوە و دیدارش چەنی ئەنجام بڎانێ. پارێزەکێ جەنامێوەنە کە دێنەشن بە وەزارەتەکەی باسشان جە ئانەێەکەردەن، کە مافەکێ ڕێبەر ئۆجالانی پاشێلێ کریێنێ و دمایین جار 7و مانگەو ئابو 2019ی چەمشان بە موەکیلەکەیشان کەوتەن و شۆنەو ئانەیەرە و تا ئیسە بەهیچ شێوازێ ئاگادارێ بارودۆخێ بەڕێز عەبدوڵا ئۆجالانی و 3 زیندانیێ تەرێ بەنامەکێ عومەر خێری کۆنار، حامیلی یڵدرم و ڤەیسی ئاکتاش-ی نیەنمێ و نیگەرانێ بارودۆخی و چارەنویسیشانمێ. پۆکەی پە کی دمایی ئاوردەی بە؟نیگەرانیەکەی پنەوازەن ڕامان پنە بدریۆنە تا جەنزیکەوە سەردایشان بکەرمێنە و وازیارێنمێ بەخێرایی وبە پاو یاسای داواکاریەکەمان بەجا باوریۆنە.
جە لایێوی تەرەوە هەر پەیوەست بە مژارەکەی پارت و لایەنە کوردیەکێ چوون، هەدەپە، دەبەپە، پەیەدە، تەڤ-دەم و کەجەدەکە-ئە بە جیا جیا بانگەوازیێ خێڕاشان دێنێ و جەمایانشانە داواشان کەردەن: هەرچی زووەن ڕا بدریۆنە سەردای ئیمرالی بکریۆنە و چارەنویس و ڕێبەر ئۆجالانی و 3 زیندانیێ تەرێ ئیمرالی ڕۆشن بکریۆوە. پارت و لایەنەکێ داوا جە خەڵک و پارتێ و لایەنە کوردستانیەکان و ڕای گردینی جیهانی مەکەرانێ: خاوەن جە ڕێبەر ئۆجالانی و زیندانیانو ئیمرالی بەربگنانە و وەرپرسیارانە مامەڵە چەنی بارودۆخەکەی بکەرانێ و فشار بوازنە سەرو ڕژێمو تورکیا تا ڕا بدۆنە پارێزەرێ و خانەوەداێ زیندانیەکان بشانە ئیمرالی.
دمابەدمای ئانەیە کە هەواڵو ئێرکەوتەکەی وەڵاوبییەوە، جە چەندین شارێ و ناوچێ کوردستانی چالاکیێ نارەزایەتیێ ئەنجام درێ. جە ئی چوارچێوەنە دمانیمەرۆو ئارۆی جە شارو سلێمانی سدان کەسێ کۆبییە و ڕاپیمایشیان ئەنجام دا. جەماوە سەرەتا جە باخی گشتی کۆبییوە و دمایی تا سەراو شارەکەی ڕاشان پیما. هە پاسە جە شار قامشلۆی سەدان هاموڵاتیێ تا وەردەم نمایندەیی نەتەوە یۆگێرتەکان ڕاشان پیما و جە ئاگە کۆبیێوە.
جە هەردوێ چالاکیەکێ سلێمانیێ و قامشلۆیەنە هاموڵاتیێ داواشان کەرد، بەپەلە سەردای ئیمرالی بکریۆنە و چارەنویس و بارودۆخو ڕێبەر ئۆجالانی و 3 زیندانیێ تەرێ دوورگەکەی ڕۆشن بکریۆنەوە و دیدار چەنیشان ئەنجام بدریۆنە.
جە ئیسەنە چەندین شارێ ئەورووپای و جیهانیەنە چالاکی پەی خاوەنداری کەردەی جە ئۆجالانی دەستشان پەنەکەردەن و بڕیارەن تا دێرگاو ئیشەوی بەردەوامێ ببانێ.سەبای جە سلێمانییەوە تا زین-و وەرتێ ڕاپیمایی ئەنجام مەدریۆن

سەبای چوار شەممە، جە سلێمانییەوە تا زین-و وەرتێ ڕاپیمایی جەماوەری دژ بە شەڕەنگێزی (پەدەکە)ی و پیلانگێنای تورکیای ئەرەگێری ئەنجام مەدریۆن.

دمابەدامای ئانەیە کە هێزەکێ پارتەکەو مەسعود بارزانی (پەدەکە) جە 15و نیسانیەوە جە زین-و وەرتێ سەر بە شارچەو ڕەواندوز-ی بەجا کریێ و شۆنیشەرە پەدەکە هێزش پەی سەرجەم محوەرەکانو ڕەواندوز، هەڵگورد، سۆران، کاروخ-ی ڕەوانە کەرد و بنکێ و بارەگایێ سەربازیێ تازێش دروستێ کەردێ و هاموەخت بنکە سەربازیە کۆنەکێش نۆژەنێ کەردێوە. بەی تەوەرە بە فیت و پیلانگێڵنای ڕژێمە ئەرەگێر و دژە کوردەکەو تورکیا ئامادەکاری پەی ئاژاولێ و هۆرگیرسانی ئێرو جەنگی کورد بەکوردی کریا.
ئی کەردە سەربازی و جەنگەرانێ پەدەکە-ی و پیلانگێڵنای تورکیای ناڕەزایەتی سەرجەم چینەکێ گلێرگەو کوردەواریش ونە کەفتەنەوە و گرد لایێ وازیاریێنێ پەدەکە واز جە هۆرگیرسنای ئێرو جەنگی باوەرۆنە و جە ئانەیە زیاتەر نەگنۆنە خزمەتو پیلانەکانو تورکیای ئەرەگێری و هامکات داوا کریا تا سەرجەم لایەنەکێ هێزەکانشان جە دەڤەرەکەنە بکێشانێوە. بەڵام تا ئیسە پەدەکە دەمو داواکاریەکەیەوە نەلان. هەرچی کۆما جڤاکێن کوردستان (کەجەکە)ن، جە ئەرەیاونایێوەنە ئاشکراش کەرد: بانگەوازی هونەرمەندان، ڕۆچنامەنویسان، ژەنان، کەسایەتیەکان، خەڵکو وەرتێ و شاروری و پانیشتو کوردستانی، کەنەکە-ی سەبارەت بە زەین-و وەرتێ وەرچەم بگێرۆنە و وەرپەرسیارنە مامامەڵە بکەرۆنە و بەجاش باوەرۆن. کەجەکە هامکات تەئکیدش کەردەبێوە کە بە هیچ جۆرێ نیاز و نیەتوجەنگیش چەنی پەدەکە-ی و یەنەکە-ی و هیچ لایەنێوی تەری کوردی نییەن.
جە چوارچێوەو ناڕەزایەتیەکانە دژ بە شەڕەنگێزی پەدەکە-ی بە فیت و پیلانگێڵنای تورکیا، بڕیارەن سەبای چوار شەممە سەعات 10:00، جە شارو سلێمانییەوە تا زین-و وەرتێ ڕاپیمایی جەماوەری دژ بە شەڕەنگێزی (پەدەکە)ی و پیلانگێنای تورکیای ئەرەگێری ئەنجام بەدریۆن. جە ڕاپیماییەکەنە پارلەمانتارێ، پێشمەرگێ دێرینی، سیاسەتمەدارێ، کەسایەتیێ، هاوڵاتیێ دەڤەرو ڕاپەڕینی، ڤەندیلی، سۆرانی و هاموڵاتیێ وەرتێ و شاوری بەشدارێ ببانە و جە میانەشە داوا جە جە پارتەکەو مەسعود بارزانی (پەدەکە)ی بکریۆنەوە تا گۆشداری خەڵکی بکەرۆنە و چەکدارەکانش جە وەرتێ بکێشۆنەوە و کۆتایی بە ئاژاولێ و هۆرگیرسنای جەنگی باوەرۆنە و نەبۆنە بایسو متە هونەو ڕۆڵەکانو کوردی. ڕێکوزێ ڕایماییەکەی بانەگەوازیشان جە گرد کەس و لایێ کەردەن تا سەبای بەشدارێ ڕاپیماییەکەی ببانێ و دژبەری وێشان پەی جەنگ و گژیای کورد بە کوردی نیشانە بڎانێ و ڕانەڎانە تورکیای ئەرەگێر و دژە کورد پیلانەکێش کەردەیی بکەرۆنە.جە کەلار دژ بە گۆشەگیری ئۆجالانی هەرێم مەحمود مانش جە واردەی گێرت

جە کەلار ئەندازیاری گەنج هەرێم مەحمود دژ بە گۆشەگیری ڕێبەر ئۆجالانی پەیوەست بی بە مدرامان و چالاکی مانگێرتەی جە واردەی بە شێۋازی بێوادە.

جە شارو کەلار-و سەر بە هەرێم-و گەرمیانی، هەرێم مەحمود گەنجێۋی ئەندازیارو تەلارسازی، بڕیاش دا دژ بە سیستمو ئەشکەنجە و گۆشەگیری ئیمرالی، کە سەپیان سەرو ڕێبەر ئۆجالان-یەرە، پەیوەست ببۆنە بە مدرامان و چالاکی مانگێرتەی جە واردەی بە شێۋازی بێوادە، کە 109 شەۋانە ڕۋێن لەیلا گۋڤەن هامسەرۆکەو کەجەدەی و پارلەمانتارەو هەدەپەی، ناسر یاگیز 97 شەۋانە ڕۋێن پێشەنگیش مەکەرانە.
ئەندازیارە کەلاریەکە، کە هەر جە نۋیسینگەکەشەنە مانش گێرتەن، سەبارەت بە مانگێرتەکەیش بە ڕۆژنیوزیش ۋاتەن: "سەرەڕاو ڕووبەڕووبییەی گۆشەگیری ئیمرالی و کۆتایی پنە ئاۋردەیش و پەشتیوانی-کەردەی جە مدرامان و چالاکی مانگێرتەی جە واردەی کە بە پێشەنگی گۋڤەنێ و یاگزی ئەنجام مدریۆنە، چالاکیەکەم پەی بەهێزکەردەی ئیرادەی و باۋەڕبەۋێ-بیەیەن و سنور نیارەیەن پەی فاشیزمو تورکیا و دروستکەردەی فشاری گردگیریەن دژ بە ستەم و زۆرداری دەسەڵاتەکەو ئەردۆغانی، کە ۋانۋەر بە کوردی پەیڕەوش مەکەرۆنە".زوانی سیوەندی (Sivandi language) چێشەن

زوانی سیوەندی (Sivandi language) چێشەن و سیوەند ئینا جە کۆگە و چ نزیکایەتییەش چەنی هەورامی هەن؟

سیوەند تاقە دەگایوە گەوریٛنە ئینا هەشتاو پەنج کیلوٙمەتریو سەری جادەو شیرازی و ئەسفەهانینە[1]، گنوٙ شارستانو مرو دەشتی، کەوتەن سەرو ڕاو تەختو جەمشیدی پەی پاسگاردی، تائیسە یەریٛ جاریٛ ئی دەگا ویرانە بییٛنەو یاگیٛشا فاڕێنەوە، ژمارەو ئەرەنیشتەکاش پەنج تا حەوت هەزار کەسیٛ بان، ئاو و هەواش وەشەن، هەزارو حەوتسەد مەتریٛ جە حەننو دەریایوە بەرزەن، کەشیٛ بەرزیٛ کە دوویٛ هەزاریٛ و پەنجسەد مەتریٛ بەرزیٛنیٛ دەورو دەگاو سیوەندیشان گیٛرتیٛنە، کە پوٙ ژیێنیٛرە بە دەرختیٛو وەنیٛ و نەرەی جوٙرها درختی ویٛڕەسی کوٙیی.
زوانو سیوەندی یوٙن جە زوانە ئیٛرانیەکان، ئوستانو پارسینە هەن و قسیٛش پەنە کەران، ئینا ڕیزو دەسەبەندی زوانەکانو وەرپڕی سەرینیوە، پیٛسەو( زوانی کوردی و لوڕی و تاڵشی و گیٛڵکی و تاتی و مازندەرانی و بەلوچی و گوران- زازاکی ). زوانی سیٛوەندی تەنیا زوانێوە دلیٛو ئوستانو پارسینە کە گنوٙ واری وەرپڕو ئیٛرانیوە، یانی کەوتەن دلیٛو زوانەئیٛرانیەکاوە واری وەرپڕیوە، وەختەکارێنە ویٛش گنو ڕیزبەندی زوانەکاو سەری وەرپڕیوە. فرەتەرین یوٙشیەی هەن میانو سیوەندی و هەورامینە.
بە باوەڕو(ئەندریاس، لنتس، میە، بنونس، کریستنسن، مایرهوفر[2]) زوانی سیوەندی ئەوامەنەو زوانی (ماد)ین، سیوەندی دورگێوەن دلیٛو پارسینە، ئی وینگاو زوانئەشناسان پەشتقایم بە “فۆنەتیک” دەنگئەشناسای. چی بارەوە ویندفۆری واتەن زوانەکیٛ وەرپڕو سەری قەومایوتیشا هەن چەنی زوانی سیوەندی، وەلێم مولچانووا وشکنەرو زوانئەشناسی ڕوسی واتەن کە زوانی سیوەندی فرە نزیکەن جە زوانی ساسانی پەهلەوی، باوەرش پاسنەن کە ئەوامەنەو ئا ڕوزگارینە.چون فرەو واتیٛکاش جە پەهلەویوە نزیکیٛنیٛ پەی نمونەی:
فارسی سیوندی پەهلەوی فریاد زەدەن وانگ وانگ برف وەرف وەرف بهار واهار وەهار بڕە وەرە ورک ئەگەر سەرنجەو ئی واتا دەیمیٛ، هیچ زوانێوە ئنڎەو هەورامی ئەو زوانی سیوەندیوە نزیک نیەن، واتیٛ(وانگ،وەنگ) زوانی زازاکینە هەنەن ماناو دەنگی بەخشوٙ، هەورامیچنە ماچمیٛ(بیٛ دەنگ و بیٛ وەنگ) کە نەفسو ماناو دەنگی، وەنگەن، وەلێم ئیسە هەورامینە بەکار نمەیوٙ بیٛجگە ئی جۆرە بەکارئاوردەیە.
هەڵبەت فرەو زوانە ئیرانیەکا نزیکایەتیشان هەن چەنی ئی زوانیە هەریوشا پەی ویٛش ماچوٙ چەنی من نزیکەن پیٛسە، زوانی لەکی و زوانی بەلوچی و زوانی لوڕی و زوانی گیٛڵەکی و زوانی مازندرانی ….هتد
خەڵکو دەگاو سیوەندی چندەها ساڵیٛ دماو ئامای ئیسلامی هەر سەرو ئاینو ویٛشان مەنیٛنیٛەوە کە زەردەشتییٛ بینیٛ، هەم ئاینەکەشان و هەم زوانەکەشان پاریزنان جە دین و زوانو لایڎەی.
گوزەرێوە دلیٛو ڕازوانی سیوەندیرە[3]:
زوانی سیوەندی (25) وچیٛ بیٛدەنگیٛش هەنیٛ(بیٛوەنگیٛ) چەنی (8) وەنگداران، یەریٛ دەنگداریٛ ناسادیٛ. (و، w) ئاژێوە و یاگێوە تایبیٛش هنە زوانی سیوەندینە. پیٛسەو زوانی هەورامی فرەو فشاری گنوٙ دماو واتیٛوە. دەنگو(hu* x ) ئیرانی کوٙنی زوانی سیوندینە فاڕیان پەی(f). دەنگداریٛ زوانی سیوندی ئەو دەنگداریٛ ئیٛرانی کوٙنی مشانە، هەرپاسە بیٛدەنگەکیٛچشا جیاوازیشان هەن چەنی فارسی ئاروٙی. دلیٛو زوانی سیوەندینە بەحاڵ نیشانیٛ نیٛر و مای مەنێنە بڕێ نامانە(نیٛرا و مایە تو زووان سیوندی) پەی میٛڵیٛ بەهامکاری(ا، a) دەنگداری درێژی و وەرگیرو (e)، پەی نێری نیشانیٛ( i، ی) ، نمونیٛ: det-a- dadyam دیٛتا دادیام، کناچیٛ واڵێم، پەی نیٛری( te kor-I ke handi تە کوٙڕی کیٛ هەندی، توٙ کوڕو کیٛنی، تو پسر کیستی.
. نیشانیٛ جەمی و کوٙی بە یاردی دماگیٛرو(گەر) دروسە بوٙ (det-gar) دختران، کناچیٛ، دیٛتگەر. نیشانیٛ نەشناسای(نکرە) بە هاماکاری نیشانیٛ نەشناسای(ye) ییٛ، کە کوڵ کریاو ژمارە یوین(یەک- یوە)، یام تاوی بە دماگیٛرو(i) کەرینەش بە نەشناسیا، پیٛسە( ye zen، ye zen-i ، zeni ، یە ژەن، یە ژەنی، ژەنی) وەختیٛوە ئی دماگیرە ملونە سەرو نامیٛ فاڕیای ڕووە مڎوٙنە جە دەنگەکاو دماینە. نیشانیٛ دیاروستەی(مزاف و مزاف الیە) بە (i) (ی) کریوٙنە پیٛسەو گردو زوانە ئیرانیەکا، (کوڕی مەkor-I me ) کوڕو من، پادشای شارpadshay sahr). گردو نامە میٛڵەکا بە دەنگێوە، وچێوە دەنگداری دریٛژ(ا. a) دمایشان میٛو. (zan-a me ژەنا مە، ژەنەو من). نیشانیٛ(ne- نە) ملو سەرو نامیٛ(zen-e-ne ژن است، ژەنینە) ڕیٛک پیٛسەن هەورامی.
سیفە، یاوەرنامیٛ ژمارەو جەمع و نیٛرو ماش نیەن، یانی متابقە نیەنە پیٛسەو زوانی هەورامی، وەلێم پەی سیفەی بەرواردی نیشانیٛ(تەر، تەرین) ملوٙنە سەرشان.
یاگەنامیٛ جیێ”ضمیر منفصل” پەی تاکی( مە. تە. ئی، ئوme. Te. I,u ) یەریٛ دنیٛنیٛ.((من، توٙ، / ئەو، ئاڎ، ئوڎ/هەورامی)) پەی جەمی( hame. Seme, usa/isa ، هەمە، شمە، ئیشا، ئوشا) جاری چامنە هەن(امam ) ملوٙنە سەرو یاگەنامەکا و بەکاریٛشا مەکەروٙن پیٛسە(mam, tam). یەک یاگەنامیٛ ملکیەش هەنە چەنی نیشانیٛ ئیزافەی بەکار مەیوٙ کە(in + نیشانیٛ ئیزافەی i in-i me ئینیٛ من.
یاگەنامیٛ لکیێ یەریٛنیٛ پەی تاکی( em. Et. Esئەم، ئەت، ئەش). پەی جەمی( ema. Eta. Esa ئیمە، ئیتە، ئیشە) وەلێم ئی یاگەنامیٛ لکیێ دەنگشان فاڕیو دماوئانەی کە چەنی حەرفو(i. u ) مەیانیٛ، با بە(at. Am) ئام، ئات. هەرپاسە چەنی گردو دەنگدارەکا با بە (م، ت، m. t)، یاگەنامیٛ ویٛ (fey فیٛ، ویٛ) fey-m فیٛم، ویٛم. یاگە نامیٛ ئیشارەی ( ئی، ئو i. u ) تەنیا ئی دوونیٛ، جەمشا( ئیشا، ئوشا) ئی یاگەنامیٛ جە (هەمham ) کەلک هورگیٛرانە. یاگەنامیٛ بەستەی( کەke) پیٛسەن هەورامی.
ژمارە زوانی سیوەندینە ڕیٛک ئەجوٙ هەورامین(یوەyuwwi , دوویٛ duwwe .یازەyazza . ڤیسvis ویس.
کەردە زوانی سیوەندینە پیٛسەو گردو زوانەکان،
وەلێم تەشکو دماڕوٙیش”ئایندە” نیەن، چەنی نامیٛ بکەری”سیفت فاعلی)[4]. عەینو زوانی هەورامی مورفیمو(مە، م) یام وەڵگیر پەی تەشکی نەویەردەی سەرەمڕەی- ئیسەی، هەرپاسەی پەی ویەردەی سەرەمڕەی بەکار بریوٙنە. مورفیمو(ب) پەی کەردەی داوای و ئەرەنیای(التزامی- ئینشائی) بەکار بریوٙنە. ئیسە نمونەو کەردەی ویەری(متعدی- تێپەڕی): گیٛرت/ گیٛر هەورامی چەنی کەردەی ویەری گوٙرت/ گوٙر gort/ gor سیوەندی وزمیٛ وەرەچەم:
کەس نەویەردە”ئیسە” ئەرەنیا”التزامی/ ئینشائی” ویەردەی سەرەمڕە ویەرەی نزیک ویەردەی تەمام 1تاک Mo-gor-i موٙگوٙری
با ئیسە هەورامیەکەی بنویسمیٛ: نەویەردەی تاک: مەگیٛروو، مەگیٛروٙ، مەگیٛروٙ. نەویەردەی جەم: مەگیٛرمیٛ، مەگیٛردیٛ، مەگیٛرا.
پەی ئەرەنیای، ئینشائی- التزامی: بگیٛروو، بگیٛروٙ، بگیٛروٙ. پەی جەمی: مەگیٛرمیٛ، مەگیٛردیٛ، مەگیٛران.
ویەردەی سەرە مڕە: مەگیٛرتم، مەگیٛرتت، مەگیٛرتش. ، مەگیٛرتما، مەگیٛرتتا، مەگیٛرتشا، پیٛسەو سیوەندیەکەین. ئی جوٙرە ئیسە دلێو هەورامینە کەمتە بەکار مەیوٙ وەلێم ئەوسا زوانی گوراننە دلیٛو شیٛعرەکاو شاعرەکان پیٛسەشا نویستەن. ئیسەی گوارانەکیٛ هەرواسە مەواچان، وەلیٛم هەورامی ئیسەی پیٛسە ماچمیٛ( گیٛرنیٛ، گیٛریٛ، گیٛریٛ/ گیٛریٛنمیٛ، گیٛریٛندیٛ، گیٛریٛندیٛ).
ویەردەی سادە، نزیک: گیٛرتم، گیٛرتت.گیٛرتش، گیٛرتما، گیٛرتتا، گیٛرتشا. ڕێک پیٛسەن سیوەندی.
ویەردەی تەمام، گیٛرتەنم، گیٛرتەنت، گیٛرتەنش، گیٛرتەنما، گیٛرتەنتا، گیٛرتەنشا. تەنیا جیاوازیوٙ ئانە (ن) کەوتان دماوە وەلێم هەورامینە کەوتەن وەلیٛ یاگەنامیٛ لکییٛوە( گیٛرتەنم/ گیٛرتمن).
نمونیٛ تەریچ سەرو کەردەو( وت/ fet) فت، ڤت ئاوردەنوە وەلێم من بە پەنەوازش نمەزانو بە دریٛژی باسش کەروو. تەنیا ئانەی ماچو کە وتەی، فتەی پیٛسەو هەورامی تەشکش فاڕیان، پەی نمونەی( فتەم، مەفتەم، فەتام، فتی بیام fet-am. Me-fet-am. Fetam, fetibiyam . پەی جەمی ، فتیمیٛ، مەفتیمیٛ، فیتایمیٛ، فتیٛ بیمیٛ) وتیمیٛ، وتیٛنمیٛ، وتانی، وتیٛ بیێنمیٛ. ئەگەر سەرنجەو ئی کەردەیە دەیمیٛ (فت، وت) وینمیٛ زوانی هەورامی و زوانی سیوەندینە پەی وەختو ئیسەی”نەویەردەی) پیٛسەو یویٛ فاڕیا پەی تەشکو(مەمشی/مەوسی) دەی هیچ زوانێوە ئیرانی پیٛسە نمەفاڕیونە با پیٛوەرە بوینمیٛشا:
فتام/ وتانی/ خوابیدم فتیمە/ وتیمیٛ/ خوابیدیم فرممشی/ موسونە/ خوابیدم فرمماشی/ موسمیٛ/ خوابیدیم فتی/ وتی/ خوابیدی فتیکە/ وتیدیٛ/ خوابیدید فرمتشی/ مەوسی/ خوابیدی فرمتاش/مەوسدیٛ/ خوابیدید فساندم/وسنام/ خواباندم فساندما/ وسناما/ خواباندیم باسی/ بوسی/بخوابم باسیمیٛ/ بوسمیٛ/بخوابیم فساندت/ وسنات/خواباندی فساندتا/ وسناتا/ خواباندید باس/ بوسوٙ/ بخواب باسیمە/ بوسمیٛ/ بخوابیم کتام/ کەوتا/ افتادم کتیمە/ کەوتیمیٛ/ افتادیم بکی/ بگنو/ بیفتم بکیم/ بگنمیٛ/ بیفتیم
ئەگەر سەرنجە دەیمیٛ زوانی سیوەندینە، یاگەنامیٛ لکیێ کەسو یەکەمی (ی)ن وەلێم هەورامینە (و)ن ، یانی ئینەشا پیٛسەن زوانو گورانی بنەڕەتی، کە شەبەک و زەنگنەو یارسان ئەویٛ تەریٛ قسیٛش پەنە مەکرانیٛ.
هەرپیٛسەو هەورامی کەردەی( بیٛ، بی) بە تەشەکی نەویەردەن (هەندhand) هەن، هەنەن، هەندم، هەندت، هەنش/ هەنم، هەنت /هەنش. نەریٛ هەندی بیەن بە(nund) نوند.
بڕێ کەردیٛشا هەنیٛ کە چەپەوانەی یاساو ڕازوانیوە هەنیٛ، یانی ملچیٛرو یاسای نەبینیٛ، پیٛسە: mu-d-u موٙدۆ(میدهد) کە ئینە هەر” مڎوٙ” هەورامین . mi-n-i(ne)مینی، مینینە بەماناو( مەوینو، مەوینی) هەر پیٛسەن هەورامیەکەی وەلێم دەمواچش کەمێو فەرق کەروٙ، یام me-y-e (می اید) مەی، مێو، مەیوٙ. Be-r-e (بیا) بیٛریٛ، بوٙریٛ. Siy-am (رفتم) شیام، هەر پیٛسەن هەورامیەکەی، شیام یانی لوانی. Mu-s-u موشوٙ(میرود) ملوٙ، هەرپیٛسەن هەورامیەکەی،
پەی دروسنای کەردەی نادیاری کەلک جە geneyan ( شدن) گیٛنیان، کە کەردەی یاردی دەرەن ، وەلێم هەورامینە پیٛسە نیەن، کەلک جە دماگیرو (یا) هوٙرگیٛروٙ پەی دروسکەردەی کەردەی نادیاری.
وەرگیر”وەڵگیر) و کەردەی یام چەمەی ئینیٛنیٛ: بەرbar (بیرون). Va ڤا، وە، بەماناو (واوەی، دما) مەیوٙ. Ver ڤەر، ور، وەر(پیش، جڵو). Vor ڤۆر، بەماناو(بر، بالا) ڕیٛک هامتاو. هامماناو (هوٙر، ور) کە ماناو سەروکوی بەخشوٙ.
بڕیٛ دماگیریٛشا هەنیٛ پەی دروسنای نامیٛ، پیٛسە( gi, i) فشەگیfesgi (گرسنگی) ئاورای. دماگیٛرو(ak، ەک) عروسک،aris-ak. دماگیٛرو(aku) پەی گولانە کەردەی نامیٛ det-aku دیٛتەکو، دخترک، کناچڵیٛ. دماگیٛرو(est) شت پەی دروسنای نامیٛ چەمەی/ اسم مصدر. Gard-est گەردش. هەرپاسە دماگیٛرو(ik) یک پەی گولانەکەردەیtil-ik کاردڵیٛ، (تیغ کوچک). هەرپاسە دماگیٛرو(ni/ i) پەی دروسنای یاوەرنامیٛ”سیفە”.hare-I, hare-ni ئاروٙیی(امروزی).
ژمارە: وەختێوە نامێوە نیٛرە دماو ژمارەی بەیوٙنە، دماگیرو(e) (یٛ) لکوٙ نامەکیٛرە، پیٛسە(u duwwe kor-e ان دو پسر. ئو دووە کوڕیٛ) ڕیٛک عەینو هەورامین. وەختیٛو نامەکیٛ بوٙ بە مزاف(ا، a) لکوٙ پوٙرەش، پیٛسە( se kor-a-s bi) سیٛ کوڕاش بیٛ، یەریٛ کوڕیٛش بیٛنیٛ. او سە پسر داشت. (u duwwe nax-a me) ان دو تار مو، ئو دوویٛ نەخا میٛ، ئانە دوویٛ تاڵە نەی. بە ویس ی ماچا ویس(vis) دەمواچش پیٛسەو هەورامین.
کەردەی ویەردەی ویەرنە، یاگەنامیٛ کەسیە عادەتی لکوٙ واتیٛو دماو کەردکەیرە(ارگتیڤ) پیٛسە( caderi me-s essay) چادریٛ مەش ئەسای، چادرەو منش ئەساوە. (cisi-t owerdean چیٛشت ئۆوردەن/ چیٛشت ئاوردەن/ چە اوردی؟). (harakat-es kerd/ هەرکەتش کەر/ حرکت کرد.
زوانی سیوندی چەپەوانەو زوانی فارسی ئاروٙی کە(ا) فاڕا پەی(و)، سیوندی نمەفاڕوش و خەتی شکستەیچ نمەنویسانە (ا) دەنگداری دریٛژ نمەفاڕا پەی(و)[5]ی پیٛسە:
فارسی عامیانە سیوندی
خیابون خیابان
تهرون تهران
میدون میدان
گرون گران
زعفرون زعفران
بڕێ واتیٛ سیوەندییٛ:
Ardga: ئاردگا: ئارگا، ئایرگا.اتشگا
Berc: بیٛرج: بریٛنج، برنج
Dir: دیر: دوور
Fardan: فاردەن، خوردن، واردەی
Ferm: فەرم، وەرم، خواب
Fel: فل، وڵ، سوراخ
Fesk: فشک، وشک، خشک
Fin: فن، ون، خون
Gutu: گوتو، گەورە، بزرگ
Gyan: گیان، گیان، جان
Huur: هوور، خوٙڵ، خوٙڵە، خاکستر
Katan: کەتەن، کەوتەی، افتادن
Mird: میٛرد، پیا، مرد
Perd: پرد، پردە، پل
Set: شیٛت، شوٙت، شیر
Uur:ئوور. ئار، ئایر، اتش
Vatan: ڤاتەن، واتەی، گفتن
Vel: ڤل، ول، گل
Xui: خوی، هیٛڵە، خایە، تخم مرغ
Ya: یا، یاگیٛ ، جا
Zire: زیریٛ، هیزی، دیروز
گرنگی ئی زوانیە ئانەن کە تەنیا دەگاو سیوەندیەکان پی زوانیە قسیٛکەرانیٛ و هامسا دەگاکیٛشا نمەیاواشانە، پەی نمونەی دوویٛ دەگای( قەوام ئاوای جە چوارکیلوٙمەتری سەریو وەرپڕی و دەشت ئاوا چوار کیلوٙمەتری واری وەرکەوتیوە) ئی دووە دەگایە فرەنزیکیٛنیٛ ئەو خەڵک و دەگاو سیوەندی وەلێم جە زوانەکەیشا حاڵی نمەبانیٛ، پەوکی ئارنسکی زوانئەشناسی واتە سیوەند نیمەدورگێوە دلیٛو دورگەو زوانی فارسینە بە چوٙڵی مەنەنوە. زوانی سیٛوەندی بە دریٛژایی فاڕو جمەو ڕوزگارینە ویٛش پاریٛزنان، تیٛکەڵو زوانەکان نەبیەن، پیٛسەو عەرەبی ترکی و فارسی، وەلێم ئیسە بە نونگەو کوچکەردەی و تیٛکەڵاویشا چەنی خەڵکی تەری خەریکەن زوانەکەشا واتیٛو زوانەکانو تەریشا تیٛکەڵیٛ بان، ڕەسەنی ویٛش جەدەس مشوٙنە، فرەو واتە ڕەسەنەکاشا ویریٛ مشاوە. ئیسە مەیلو قسیٛکەردەی بەسیوەندی دلیٛو گەنجاو جوانانە پەرەش سانان، هەوڵیٛ ژوژنای و پاریزنای زوانەکەیشان مەدانیٛ.
زوانی فارسی کون جە ئوستانو پارسینە بیەن، یون جە زوانەکاو واری وەرنیشتو ئیرانی. زوانی مادی هام زەمانو ئی زوانە کونەینە یام وەڵتەر بیەن، یون جەزوانەکاو سەری وەرنیشتو ئیرانی، ئیسە پەرسێوە قوتە بوٙوە کە ئی زوانە چەنی یاوان ئی ناوچە وٙ تاق و قوتیٛ وێش؟ ئینە یاگیٛ سەرسامی زوانئەشناسەکان، زوانێوە مادی پارسی نشین یاگیٛ سەرسامینە. بڕێ ئیرانئەشناسیٛ ماچا زوانی سیوەندی پادگان و پاریزنای زوانو پارسین، یانی ئی تاقە زوانە چاگەنە پیٛسەو پایەگایێوە مەنەنوە پەی پاریزنای زوانی پارسی.
واتیٛو تەریٛو زوانی سیوەندی:
چیٛگەنە بڕێ واتیٛ مەنویسمیٛ بەفارسی و ماناشان بە سیوەندی و گورانی – هەورامی و لڕی و لەکی دریێنیٛوە، جا سەرنجە دەیدیٛ بزانمیٛ ئی زوانە چەنی کامە زوانی خویٛشەن:
فارسی سیوەندی گورانی/هەورامی لڕی لب لچ لچ لێو، لو، لوچ انگشت گوس انگوس، گلک انگوست کلیە وڵک وڵک بینی بت لوت بت صورت دیم دیم[6] شکم گەدا گەڎیٛ گەدە مغز مەژ/مەج مەژگ مەزگ گەردن مل مل مل عدس نیجو نیژو، میژو اشک ارس هەرس، ئەسر[7] جو یو یەو روسری لەچک لەچک لەچک سوزن چەن چەن انگشتانە گسوانە گلکەوانە، ئەنگوسەویٛڵە ڕخت جل جل/ سیپاڵ گل ول ول سنگ وەرد وەرد: تەوەنی ستارە ئەسارا هەسارە برگ وڵگ وڵگ[8] بڵگ باران واران واران برف ورف ورف”وەروە)[9] اتش ئاویر ئاور، ئاویر، ئایر، ئێر سگ ئەسپە سپە[10] توتە جوجە تیغی ژژو ژوژو مجلس ختم پەرسە پەرسە پرسە ڕوز ڕوٙش ڕوٙچ، ڕوٙ اذان وانگ بانگ اهن ئاسین ئاسن ئاسن مریض ناخوش ناوەش، نەوەش زن ژەن ژەن پل پرد پرد برو بشە بشە، بلوە، بلە کلید کلیک کلیل، کریڵ افتاد کەت کەوت[11] هست هەند هەن فرستاد کینیش کیاناش خورد ڤاردش واردش امد ئامی ئاما رفت شی شی، لوا گفتند واتشان واتشان دروغ گفت دروٙش دا دروٙش دا بی نمک است خامن خام، خامەن، خاوەن بودم بیام بیام، بیانیٛ بیم /لکی بودی بیەی بیەی بین/لکی بود بی بی بی/ لکی بودیم بیمە بیانیٛ بیمن/لکی بودید بیکە بیەی بینون/ لکی بودند بینە بییٛ بینە/ لکی بمیرم گیانم برشوٙ گیانم بەر بشوٙ گیانم بچوٙ/ لکی بمیر گیانت برشوٙ گیانت بەربشوٙ گیانت بچوٙ بمیرد گیانش برشوٙ گیانش بەربشوٙ گیانی بچوە بمیریم گیانما برشوٙ گیانما بەربشوٙ گیانمان بچوەر بمیرید گیانتا برشوٙ گیانتا بەربشوٙ گیانتان بچوەر بمیرند گیانشا برشوٙ گیانشا بەر بشوٙ گیانشان بچوەر بگویم بئاشی/ بواشی[12] بواچی بواچو بوشم بگو بئاش بواچە بوش گرفتن گرتش گیٛرتەی گرتن/لکی فحش داد دشمانش دا دژمانیش دا دوشمیندای چی تەڵانکەردەینە واتەکیٛم بەزوانی گوران نویستیٛنیٛ، نیٛر و ما دیاری نەکریان
پەی ڕوٙزگار بیەی زوانی سیوەندی جە فوٙتیای خەڵکەکەش وەرنیازشا کەردەن کە زانستگایوە زوانەکانو ئیرانی بنریورە گردو زوانە کوٙنەکاو ئیرانی بوانیانە، سیٛوەندی یوٙ چازوانانە کە ئەوەجەش بەوانای هەن زانستگانە، وەلێم داخەم مەشوٙ ئی هەنگامیٛ هەڵای نەنریێنە هەر ئینا یاگیٛو ویٛشنە.
ئەگەر سەرنجە دەیمیٛ زوانی سیوەندی هەر فرەفرە نزیکەن جەزوانی هەورامیوە، ئەکید زوانێوە پەیرەو قەدیمین ئەوامەنەو زوانە کۆنەکان، ڕیٛخیٛش بەسیێنیٛ زوانە قەدیمیەکاوە، چا سەردەمنە ئی زوانە کوٙنە گردو ئیران زەمینیش گیٛرتەنرە، وەلێم بەفاڕیای زەمانەی زوانەکیٛچ فاڕیا، پەوکەی وینمیٛ ئی زوانە کۆنە پیٛسەو زوانی هەورامی/ گورانی چا دورگەنە مەنەن و یٛش پاریٛزنان، چون زوانێوە بنەڕەتی و ڕیٛخەدار بیەن، هەرپیٛسە زوانو هەورامی، کەئینا دورگێوەنە دلیٛو زوانو کوردینە.
تائیسە زوانی سیوەندی یەکپارچەی و یوٙگیٛرتەی ویٛش پاریزنان، وەلێم بڕیٛ نونگیٛ هەنیٛ کە هەڕەشیٛنیٛ پەی فوٙتیای زوانەکەی، پیٛسە: (پەی زوانی هەورامیچ ).
شوکەردەی و ژەن ئاورەی چەنی لایڎەکان، ئینەیچ بوٙ بایسو ئانەی کەزوانەکەشان فوتیوٙ، ڕیٛک پیٛسەو هەورامین. ئەرەنیشتەکیٛ دەورو پەشتو سیوەندی هیچ کام سیوەندی نمەزانانە و حاڵی نمەبان، پەوکای تەرسەو فوٙتیاش هەنە، ئینەیچ هەمان گرفتەو زوانو هەورامیش هەنەن، کە هیچ کام جە هامساکانو دەورو پەشتیما هەکە کوردیٛنیٛ نمەیاوامانە،ناچاریێنە ئیمەیچ بەکوردی قسیٛ مەکەرمیٛو زوانەکەما فوٙتیوٙ.. کوچکەردەی سیوەندیەکان، سەرەمڕەن، چ زەمانو دەسەڵاتو شاینە چ چی دمایچۆ ، گوٙششا نمەدان پەنە، پەوکای ئادیچیٛ کوٙچ مەکەرانە پەی دلیٛو شارەکان. نەبیەی دەزگایوە تایبەی پەی پاریٛزنای زوانی سیوەندی، خەڵکەکە فرە بیٛ ئومیٛد بیەن چی هەنگامیٛ جەلاو ئوستانداریوە دەزگا پیٛوەندارەکانو دەوڵەتیوە.
یاساو پاریزنای زوانەکا جە وەڵاتو ئیراقی و ئیرانینە هەنە پەی پاریزنای و گەشەپەنەدایو زوانەکان نریێنیٛرە، مادەو پانزەو قانونی ئەساسی ئیرانی ماچوٙ( مافو فیٛربیەی زوانی ئەڎایی جە قانونی بنەڕەتی دەوڵەتینە ئامان) کەلک گیٛرتەی جە زوانە ناوچەیەکا و زوانەقەومیەکا دلیٛوٙ یاونەرەکانەو چاپەمەنیەکانە و وانای جە وەنگاکانە شان بەشانو زوانی فارسی. جەئیراقیچنە ئامان ماچوٙ(مادەو یانزەی جە یاساو زوانە رەسمیەکانە ئامان، هەر پاریٛزگایێوە یام هەریٛمیٛوە جەئیراقنە، تاووٙ زوانێوە تەر فەرمی بکەروٙنە بەمەرجیٛ فرەینەو ئەرەنیشتەکاو ناوچەکەی بەزوانێوە تایبە قسیٛ بکەرانیٛ، دماو ئانەی ڕاپەرسی کریوٙ میانو خەڵکەکەینە کەویٛشان بڕیارە بدان سەرو زوانەکەیشان) هەرپاسە مادەو دوانزەی ماچوٙ هەر هاموەڵاتیێوە ئیراقی یام ئەجنەبی کە ئەرەنیشتەو ئیراقین مافو ویٛشەن زاڕوٙڵەکاش فیٛرو زوانی ئەدایش بکەروٙن، هەرپاسە گرد ئەتنیکیٛ ئیراقی ماف ویٛشەن کە پەیمانگاو زانستگاو وەنگا بنیوٙرە پەی پەرەدای و گەشەکەردەی و خزمەتو زوانەکەیش و کەلتورەکەیش[13]).
دما سەرنجە:
ئەگەر سەرنجە دەیمی ئی زوانە فرەترین ئەو یوشیەیش چەنی هەورامی هەن تا زوانەکای تەری، ئیجا خاس مەژگما بکەرمیٛوە هەورامی زوان/ گوران زوان جە موسڵ، جە کەرکوک، خانەقی، هەمەدان، شیراز، نزیکو تارانی، وەرپڕو دەریاو کاسپیەنی، ئی وەڵاوبیەیوە ئانەما پەنە ماچوٙ کە زەمانێوە ئی وەڵاتە گرد پی زوانیە قسیٛشا کەردیٛنیٛ، هەرپاسە زوانی سیوەندی بە پەیلواو ئیران ئەشناسا بەراشۆ سەرو زوانی مادی، وەلێم داخەی گرانەم هیچ یاگێە زوانی مادی شونەماش جیا نەمەنیٛنە تا بەرواردشان بکەرمیٛ، چەنی ئانەیچ شەبەک جە موسڵ ویٛشان بەراوە سەرو ئەوامەنەو مادەکا کە پایتەختو ئاشوریاکاشان وڕنان چاگە جە موسڵەنە.
گردیچما مزانمیٛ زوان هەمیشە ئینا فاڕیاینە، پەیش هەن کەمهاز بوٙنە یام مرونە یام بژیووٙوە، بیەی زوانی هەورامی یام ئی جوٙرە قسیٛکەردەیە پەنەما ماچوٙ کە ئینە زوانێوە فرە ڕیٛخەدار بیەن، چاوەختەوە تاوانش وەرگە بگیٛروٙ و ویٛش پاریزنوٙ، سەربارو فاڕیای کەمێو دەنگەکاش.
هەرپاسە سەرنجەو وانەرەکام کیٛشو پەی ئانەی کە حەرفیٛ دلیٛ نەتەوەییٛ نویستەیم دەس نەکەوتیٛ پەوکای هەر بە ئینگلیزی نویستیم ( z:ژ، s: ش، a: ا، e:ە ، u: و، c، چ) بەهەورامی دەمواچی راسم کەردیٛنیٛ.
سەرچەمیٛ:
[3] راهنمای زبانهای ایرانی، جلد دوەم، 1393، رودیگر اشمیس، ترجمە فارسی رضا باغبیدی و دیگران. 571
[4] راهنمای زبانهای ایرانی، جلد دوەم، 1393، رودیگر اشمیس، ترجمە فارسی رضا باغبیدی و دیگران: 572
[5] http://sivandi.blogfa.com/category/10
[6] دیم: زوانی گیٛلکی و مازندرانی و بەلوچی هەر دیم مەواچان
[7] بەزوانی گیٛڵەکی ماچاش پەنە هەرس
[8] بەزوانی مازیندرانی و گیٛڵەکی ماچان وڵگ
[9] وەزوانی مازندرانی و گیٛلکی و زازاکی هەر ماچان وەرف
[10] سپە نامێوە بنەڕەت ئاویستایەنە، زوانو گورانی هەر سپە ماچا، وەلێم هەورامینە بیەن بە تووتە
[11] چیٛو واری کەردە پەی کەسی یەرەمی تاکی منویسمیٛ
[12] یاگەنامیٛ لکیێ کەسی یوەمەنە (ی) پیٛسەو زوانی گورانی، وەلێم هەورامینە(و)
[13] یاساو زوانەکا کومارو عیراقی2014جە هۆرۋچنای شارەۋانیەکانە هەدەپە سەرکەوت و ئاکەپە شکست دریا

جە هۆرۋچنای شارەۋانیەکانە هەدەپە سەرکەوتەی گەورەش تۆمارکەرد و ئاکەپە شکستی گەورەش وارد و دەنگەکێ هەدەپەی 600 هەزارێ زیادشان کەردەن و هەدەپە 8 پارێزگێ کە 3شان گەورە شارێنێ و 45 قەزێش بەدەست ۋستێنێ.

1 شەممە 2019/03/31ی، جە کوردستان سەعات 07:00 و جە تورکیا سەعات 08:00 سەرسەبای هۆرۋچنای شارەۋانیەکان دەستش پنە کەردەبێ و تا سەعات 5 ئێۋارەگای بەردەۋام بیەبێ. جە هۆرۋچناکەەنە 57 ملیۆنێ و 58 هەزارێ و 636 دەنگدەرێ مافو بەشداریشان بێنە و پەی ئانێچە 194 هەزارێ و 390 سندوقێ پەی دەنگدەرەکان ئامادێ کریێبێنێ. جە هۆرۋچناکەیەنە کاندیداتۆرەکێ هەوڵو بەدەستۋستەی 30 گەورەشارێ، 51 شارێ، هەزار و 351 ناوچێ، هەزار و 250 پۆستێ ئەندام ئەنجومەنى پارێزگاکان، 20 هەزاری و 500 ئەندامێ پەی ئەنجومنێ شارەۋانیەکان. هۆرۋچناکەی جە بارودۆخێ تنڎی پۆلیسی و سەربازیی و ناۋەراۋەرەنە بەتایبەتی جە کوردستان بریا ڕاۋە و ئاکەپە و هامپەیمانەکێش سەرەڕاو ساختەکاری، ئاستەنگی فرەشان پەی دەنگدەرە هەدەپەیەکان دروست کەردەبێ. بەگردی جە ڕۆو هۆرۋچنایەنە کوردستان یەک پارچە کریابێ بە سەربازگە و تەرسی و تۆقنای خەڵکی پراکتیزە کریابێ. بەڵام سەرەڕاو ئانەیە گەل کەرنەڤاڵئاسا سیێ سەرو سندۆقەکانو دەنگدای ودەنگشان بەهەدەپەی داۋە.
بە پاو ئەنجامە نافەرمییەکان، جە هۆرۋچنای شارەۋانیەکانە هەدەپە سەرکەوتەی گەورەش جە کوردستان تۆمارکەرد و ئاکەپە هەم جە کوردستان و هەم جە تورکیا شکستی گەورەش وارد و دەنگەکێ هەدەپەی 600 هەزارێ زیادشان کەردەن و هەدەپە 8 پارێزگێ کە 3شان گەورە شارێنێ (ئامەد، مێردین، وان) و 45 قەزێش بەدەست ۋستێنێ. ئاکەپە و هامپەیمانەکێش سەرەڕاو شکستیشان جە کوردستان، جە تورکیاچ گەورە شارەکێ ئەنقەرە، ئەنتالیا، ئەستەنبوڵ، ئزمیرش جە دەست دێنێ. هۆکارو ئاشکستیچە پەی سیاسەتێ مەگێڵۆنەۋە کە ڕاوەبەری هەدەپەی پیادەشکەردەن و جە شارە تورکنیشنەکانە دەنگەکێش بە نەیارەکێ ئاکەپەی و مەهەپەی دێنێ و پیجۆرە سەرکەوتانە هەدەپە هەم جە کوردستانەنەمسەرکەوت و قەیومە داگیرکەرەکێ ئاکەپەیش شاربەدەرێ و کوردستانبەدەرێ کەردێ، هەم جە تورکیاچەنە هامکێشەکەش فاڕا و ئاکەپەش ڕووبەڕوو شکستی کەدەنەۋە.
نامێ گەورە شارێ و شارێ و قەزاکێ کە هەدەپەی بەدەست ۋستێنێ:
ئامەد
ئامەد: هاوسەرۆکێی گەورە شارەوانیى ئامەدی ؛ سەلجوک مزراکلی – هولیا ئالۆکمەن.
باغلەر: زیاد جەیلان – زوبەیدە زومڕوت
بیسمیل: ئۆرهان ئایاز – گوڵشەن ئۆزەر
چنار: بەدری کایا – نەجلا تامرش
پیران: فەلات ئایگۆرەن – یاسەمین ئوچەر
ئەگیل: موستەفا ئاککول – گوڵستان ئەنساری ئۆغڵو
ئەرغەنی: ئەحمەد کایا – مەریەم یڵدز
هەزرۆ: ئەحمەد چەڤیک – گوڵستان ئەکتی
پیاس: کەزبان یڵماز – نەجاتی پەرینچچی ئۆغڵو
کاراز: رۆژدا نازلەر – قاسم پەروانە
پاسوور: محەمەد فاتیح تاش – فاتمە ئای
لیجە: تارک مەرجان – روکەن یڵماز
فارقین: ناشدە تۆپراک – عەباس حیلمی عەزیز ئۆغڵو
سوور: فەیمە فیلیز بولتەکەین – جەمال ئۆزدەمیر
یەنی شەهیر: بەلگن دکەن – ئیبراهیم چیچەک
وان
وان: هاوسەرۆکێ گەورە شارەوانیى وانی؛ بەدیعە ئۆزگۆکچە ئەرتان – موستەفا ئاڤجی
ئەلباک: ئەرکان ئاجار – شەنگول پۆڵات
چاڵدران: لەیلا ئاستاک – فاروق دەمیر
ئارتەمێنت: گوڵجان کاچماز ساییت – مەدەنی ئۆزەر
رێیا ئارموش: عازم یاجان – شەهزادە کورت
بێگر: یڵماز شالان – لەیلا بالکان
قەلقەلی: یەعقوب یالماچ – دیلان ئۆرەنجی
سارای: جەزییە دومان – شەهابەدین بیلمەز
توشبا: یڵماز بەرکی – عایشە مناز
مێردین
مێردین: هاوسەرۆکێ گەورە شارەوانی مێردینی؛ ئەحمەد تورک – نەجلا فیگەن ئاڵتینداغ
دێرک: مولکییە ئەسمەز – محەمەد شەریف قران
قۆسەر: نیلوفەر ئەلک یڵماز – ساڵح کودای
شەمرەخ: نالان ئۆزایدن – ئیبراهیم چۆکۆ
نسێبین: سەمیرە نێرگز – فەرهاد کوت
ستەور: گوڵستان ئۆنجو – محەمەد یاسین کالهان
ئێلح
ئێلح: هاوسەرۆکێ شارەوانیى ئێلحی؛ محەمەد دەمیر – سۆنگیول کۆرکماز
هەزۆ: ئایهان ئەرەن – نازمە ئاڤجی
ئاگری
گیادین: بەتول یاشار – ئەڤرەن دەمیر
بازید: یڵماز ئاجار – جەسیم چاکان
پاتنۆس: ئەمرە کلچ – موشەرەف گەچەر
ئەرزرۆم
قەرەچۆبان: خالید ئۆگیون – رەمزییە سۆنمەز
قەرەیازی: مەلیکە گۆکسو – بورهانەدین شاهین
تەکمان: موزاهیر کاراکوش – یانەس چەلیک
موش
کوپ: عەدنان تۆپچی – ئەیلەم ساروجا
مەلازگرد: ئەرداڵ چاکار – منەوەر جەیلان
گمگم: ئولکو قەرەئاسلان – مەحمود یاڵچن
بەدلیس
نۆرشین: حیکمەت تاشدەمیر - دیلەک ئۆزەن
جۆلەمێرگ
جۆلەمێرگ: هاوسەرۆکێ شاروانیى جۆلەمێرگ جیهان قارەمان – سەحەر قادر ئۆغڵو ئاتاش
گەڤەر: رەمزییە یاشار – عیرفان ساری
شرنەخ
جزیر: محەمەد زریغ – بێریڤان کوتلو
هەزەخ: سۆنگیول ئەردەن – موراد شەن
سلۆپی: ئاداڤار فیدان – سولەیمان شاڤلوک
رحا
پرسوس: خەدیجە چەڤیک – عەبدوڵا پۆڵات
ئیدر
ئیدر: هاوسەرۆکێ شارەوانیى ئیدری؛ یاشار ئاککوش – ئەیلەم چەلیک
سێرت
سێرت: هاوسەرۆکی شارەوانیى سێرتی؛ بێریڤان هەلەن ئیشک – رەسوڵ کاچار
هاوێل: رەمزی سارسیلماز – ئۆزدەن گیولمەز
مسرج: باران ئاکگیول – ئەسمەر باران
قەرس
قەرس: هاوسەرۆکێ شارەوانیى قەرسی؛ ئایهان بیلگەن – شەڤین ئالاجاۋیەردٚەو داستان نویستەی جە هەورامان

کەی جە هەورامان داستانێ هەورامییە نۋیسیێنە و سەرگۋزەشتە و مێژووش چنینەن؟

هەر چنڎ پەی داستانێ تاریفێوی خاس نەکریان، بەڵام متاومێ واچمێ قاڵبێوی ئەدەبیا کە تارێخێوی کۆنش هەن و ئێنسانەکێ جە ویەروو زەمانیەنە بە شێوەی جۆراوجۆر پەی یەکترینی داستانەشا گێڵناینەوە. داستان واتەی و ئەوە گێڵنای جە هەورامانەنە هەر جە زوەو بیەن و ئی ڕەوتە چا زەمانەنە تاوانش یاگێ ڕەسانە و میدیاکا گێرۆوە. خەڵکوو هەورامانی دلێ دەگاکانە دماو یەک ڕۆی سەختی کاری، پەی دەمەتەقێ و شەکەتەی بەر کەردەی، دەوروو یۆی گلێرێ بێنێوە و پەی یەکترینی داستانەشا گێڵناێنەوە. ئی داستانێ پێسەو ئەدەبیاتی دەمواچی تا ئارۆ مەنێنێوە. چی وتارەنە کە تایبەتا بە ویەردٚەو داستان نویسی جە هەورامانەنە، سەروو ئا داستانا باس کریۆ کە پێسەو نەسری نویسیاری دلێ سەرچەمە باوەڕکریاکانە تۆمار کریاینێ.
داستانە بە عام پێسە بەشبەننی کریۆ: 1-ڕومانه 2- داستانەی درێژە 3- داستانەی نیمە درێژە 4-داستان کۆتا 5- داستانلێ(مینی ماڵ). ئێمە ئەگەر گەرەکمابۆ باسوو ویەردٚەو داستانێ جە هەورامانەنە کەرمێ، متاومێ سەروو ڕومانێ و داستان کۆتای باسما بۆ و ڕازەیچ پێسەو کۆڵەکێ هێقمەو ئەدەبیاتی داستانی هەورامانی بە ئی بەشبەننیه زیادٚ کەرمێ.
ڕازە (قصه): ڕازه بە ماناو بەسەرئامایوی خیاڵیا جە ژیوای بەشەری یام حەیوان و پەلەوەری یام بینەوەرێ خیاڵیێ که پەی وەشی و دەمەتەقێ دلێ خەڵکیەنە نەقڵ کریاینە. ویەردەو ڕازێ و ڕاز ئەوە گێڵنای گێڵۆوە پەی وەختێوی کە بەشەر ئامان سەروو دنیای. ڕاز ئەوەگێڵنای جە ویەردٚەنە هەر بیەن و ئەجدادٚێ ئێمە دایمە پەی وێشا و زارۆڵاشا ڕازەشا گێڵناینەوه. ئەگەر هەر مێللەتێو ڕازێ تایبەت بە وێش باش، ئا مێللەتە هەم ڕیشەدارا هەمیچ فەرهەنگێوی هێقمش هەن. شوکر پەی خودٚای هەورامان سەرزەمینوو ڕازان و دەها ڕازێ جە سەدٚها ساڵێ چەیوەڵ سینە بە سینە و نەسڵ بە نەسڵ دلێ خەڵکیەنە گێڵیاینێوە و چوون دایمە ئاخرێوی وەششا بیەن، مەنێنێوه. پێسەو فرەو ئا ڕازا تا پەنجا شەس ساڵێ چەیوەڵ بۆناخاترەو نەبیەی سەوادٚی و نەبیەی (ڕەسانەێ) دەم بە دەم گێڵیێنێوە و فرەو خەڵکی زانێشا. ئی ڕازێ فرەتەر زارۆڵی و نەوجوانێ تاڵبشا بێنێ هەرچن جە دەموو پیراوە نەقڵ کریاینێ. پێسەو ڕازەو شیرین و فەرادٚی و خۆرشید و خاوەری و لەیلێ و مەجنوونی و ڕازەو زارۆڵا( ورکڵە و تیتیل و بیبیل و مامۆ ڕواس و دنکەهەنارە و مانگڵە دیمێ و مامالێ و حەمەتەمەڵ و شێتە و ژیره) و …. ئی جۆرە ڕازێ بێ شک ڕیشەی تاریخیشا هەن و تا چێوێو نەقۆمیابۆ یا کارەساتێو نامابۆ ڕوە، ئی ڕازێ وەشێ نەکریاینێ. نویسەی ڕازێ پێسەو نەسری هەورامی ویەردٚێوی چامنەشە نیا و ئاخرش گێڵۆوە پەی 50 ساڵێ چەیوەڵی. دەسپنەکەردەو نەسری هەورامیچ بە ڕازێ بیەن: ڕازەو حەمەتەمەڵی کە 50 ساڵێ چەیوەڵ پروفسۆر مەکنزی جە دەموو تەحسین بەگی لهونی ئەژنەویەنش و نویسەنش. ڕازەو (قسێ ژەنێ) ڕەئووف مەحموود پووری ڕازێوەتەرنە کە جە کتیبوو کاڵەبەی ساڵەو 1379ی چاپە کریاینە. دماو ئی دو ڕازەیە جە دەهەکاو80 و90ی یەرێ کۆمەڵە ڕازێ چاپێ بیێنێ: 1- ئەفسانەی هەورامان، باقی سەفاری، 1381ی ڕۆجیاری، (45 ڕازێ) 2- خەرمانو ڕازا، فەتحوڵڵا ڕەزایی، 1391، (26 ڕازێ) 3- دێوە سیاوە و دێوە چەرمە، ئیبراهیم حاجی زەڵمی، 2013 (46 ڕازێ) ڕازە پەی زارۆڵا: نویسەی ڕازێ پەی زارۆڵا تازە دەسش پنە کەردەن و تەنیا دوێ ڕازێ ئەچی ویەرەنە نویسیاینێ و چاپێ کریاینێ : 1-تیتیل و بیبیل، ابراهیم شمس، 1395 2- ڕازۆ مامالێ، ابراهیم شمس 1395
ڕۆمان: ڕۆمانە واژێوی فەرانسەویەنە بە ماناو داستانێوێن کە بە شێوەو نەسری منویسیۆ و جە ئەو شکڵەکاتەروو داستانێ فرەتەر و درێژتەرەنه و دەسی سەر پەی درێژایی و میزانوو حەقەتینوو وێش دیاری نەکریان. هەر ڕۆمانێوە تەفسیرێوا جە ژیوای. بە گۆشە نگایوە کۆتا سەروو تاریخوو ئەدەبیاتوو کلاسیکوو ئورووپای وینمێ کە ڕۆمانە ویەردێوی کۆنتەرش جە داستان کۆتای هەن و جە ئێران و فرەو یاگاتەریەنە هەر پاسە. بەڵام بە پێچەوانەو ئی قسێ، جە هەورامانەنە ڕۆمانە دێرتەر جە داستان کۆتای دەسش پنە کەرد. یەکۆمین داستانەی هەورامی بە شێوەو ڕۆمانێ ساڵەو 1392ڕۆجیاری نویسیا و چاپە بیە. فەرشید شەریفی ساڵەو 1392ڕۆجیاری بە نویسەو دوێ کوڵە ڕۆمانا بە نامێو(داستانەی ناتەمامە) و (هەناسێوە تا یاوای) بە ڕوتوو ڕۆمان نویسی جە هەورامانەنە برەوش دا. جە واقعنە متاومێ واچمێ فەرشید شەریفی دەسپنەکەروو ڕەوتوو ڕۆمان نویسین جە هەورامانەنە. هەر ئەچی نویسەریە ڕۆمانێوەتەرە بە نامێو (مەرگ نا ڕاوە و ژیوایچ فرەش مەنەن…، 1394) وەڵا بیێنەو. شۆنەو فەرشید شەریفی نویسەرانێوتەرێ ڕوەشا نیا بە لایەنوو ڕۆمان نویسی پێسەو 1- فەریبا ئێسماعیلی داستانەو (هەوریەکەیت لادە1395)، 2- حافێز ئەحمەدی بە نویسەی و چاپوو دوێ ڕۆمانا: (نیمەشەو بێ1395) و (ئەودیموو مانگێ1396) 3- حەمەڕەزا بەهمەنی(سیاوریحانه1396) 4- ئامینە ڕەحیمی(قووڵ پێسەو غەریبێ کاڵێ 1396) و (خەڵاتوو پایزی1397). نەسروو هەورامانی نەسرێوی تازە پا گێرتەن و نویسەی و چاپ بیەی 9 ڕۆمانا بە شێوەو نەسری هەورامی، بە یەقین مزانیدەروو دمارۆیوی برێقەداریا پەی ئەدەبیاتوو هەورامانی. داستان کۆتا: داستان کۆتا بەشێوا جە ئەدەبیاتی داستانی کە جە داستانێ درێژێ و ڕۆمانێ، حەجمێوی کەمتەرش هەن و کۆتاتەرەنە. داستان کۆتا پێسەنە دەلاقێوی کە پەی ساتێوی ملوو ژیوای کەسایەتیێوی واز بۆ و وانەر ئێمکانوو ئانەیشە هەن جە ئی دەلاقەنە کارەساتانێو کە ڕوە مدٚا، وینۆشا. داستان کۆتای هەورامی ویەردٚێوی چامنەشە نیا و ئەگەر نویسەی و چاپ کەردٚەی وەرچەم گیریۆ، عەمروو داستان کۆتای گێڵۆوە پەی دەهەو هەشتای ڕۆجیاری. بە داخەوە بۆنەو نەبیەی ئارشیڤوی، فرەو ئا داستانا چا دەورەنە نویسیاینێ یا جە ئەنجومەنەکانە و هەمامەکانە وانیەینێوە، بێ ئانەی تۆمار کریا، جە بەین شیێنێ. پەس ئێمە نمەتاومێ قاتێعانە واچمێ چ کەسێو یام کەسانێو پەی یەکەوم کەڕەتی داستانەشا نویسێنە. بەڵام ئا داستان کۆتای بە نەسری هەورامی کە جە لابلاو کتیبانە و مەجەلانە بە دەسوو ئێمە یاوەینێ، متاومێ بە چند دانێشا ئیشارە کەرمێ: (قەڵاو کناچی، ڕئووف مەحموودپوور، هەمامەو کورتەی چیرۆکوو بانەی1385)، (کەکڵەمووشان، جەماڵ جەباری، گستره هورامان شناسی، پاوه 1385)، (دمارەکۆڵ، حسەین کەریمی، سیروان1386)، (چووزەنەپڕا، کوورش ئەمینی، دایره المعارف هورامان1387)، (ئاویسەر، رئووف مەحموودپوور، دەلاقه 1387)، (تەرسی، جەماڵ جەباری، هۆرامان 2008)، (شێتم مزانا، ئۆمید حەبیبی، دەنگ 1390). بەڵام ئا نویسەرێ کە تاوانشا بەرهەمەکاشا پێسەو کۆمەڵە داستان کۆتای هەورامی بە چاپ بیاونا یەرێ نەفەرێنێ: 1- فەرشید شەریفی، تارمایێ بۆگەنێ،1391 2-رەئووف مەحموودپوور،قەڵاو کناچێ،1392 3-کوورش ئەمینی، ئاخرین فیشەک، 1396 هەر چند جە هەورامانەنە کتیبێ داستان کۆتای چاپ کریای کەمێما هەنێ، بەڵام ئی قاڵبە ئەدەبیە جە ئەو قاڵبەکاتەری کاریگەری فرەتەرش ملوو برەڤ و ترۆقوو ئەدەبیاتوو هەورامیەرە بیەن و هۆکارش ئەرەمەرزیاو هەمامەو داستان کۆتاو نودشەی ساڵەو 1392ی ڕۆجیاری بێ کە شۆڕشێوی نویسیاری جە سەراسەروو هەورامانیەو دەسش پنە کەرد و قەڵەم بەدەسێ کێشیای ڕوەو داستان کۆتا نویسی. تا ئارۆ کە چوار هەمامێ داستان کۆتای جە هەورامانەنە گیریاینێ، فرەتەروو نویسەرا عەلاقەشا کێشیان ڕوەوداستان کۆتا نویسی. پەی نموونەی متاومێ بە چند داستان کۆتایا کە جە هەمامەکانە هۆرچنیاینێ، ئیشارە کەرمێ:
«گەلاوێژە پێسە گەلاوێژێ زیا« کوورش ئەمینی، «ئازادی»سوبحان ئەمینی ، «وەی چاڕۆیە» ڕەئووف مەحموودپوور، «نەباتێ» فەرید عەباسی، «ئەودیموو جامەکەی» نەرمین گیوەچی، «خیاڵ پڵاوێ» وەلی فەتاحی، «کێخا مرادٚ» مەهدی ئەبری، «جۆڕیە» سەمەد عادڵ، «گجی پیایانه» فەهمی مورادی، «شیشە ورەش» فەرخوندە شەیخی، «چێگە کەس وەردڵ مەوزۆ» حسەین وەفایی، «گڕوو تەنیایی» ئامینە ڕەحیمی، «ژیوای شەق و شڕ» شادی ڕەحمانزادە، «دەفتەروو شێعرەکا»مەهین کەریمی، «مانگەو سەرپاساری» نگین شەریفی، «ئاخ زانایام تامش چەینا» رەحیم رەحمانی، «ماماله گێجی» ئێرشاد ئەزەغ، «ئاوی ڕۆشنای نمارۆ» فەیرۆز فەرەجی، «کوشتەی ئەمین بەگی»هەورامان ڕۆستەمی، «هەر پایێز وەشەن»گۆنا ڕاپەیما، «زێنەوە» ئێران مورادی.و…قەسەدە 25 ژنی و زارۆڵێ ئێزیدیێش تەسلیم بە یانەو ئێزیدی کەردێ

هێزەکێ سووریای دیموکراتیکی- قەسەدە، 25 ژنی و زارۆڵێ ڕزگارکریێ جە دەستو داعشی تەسلیم بە یانەو ئێزدی جە هەرێمو جزیرەو ڕۆژئاواو کوردستانی کەردێ.

ئارۆشەممە، جە شارۆ عامودێ سەر بە جزیرەو ڕۆژئاواو کوردستانی هێزەکێ سووریای دیموکراتیکی- قەسەدە، بە مەراسیمی جەماوەری و کۆنگرەیڕۆچنامەۋانی، 25 ژنی و زارۆڵێ ڕزگارکریێ جە دەستو داعشییش تەسلیم بە یانەو ئێزدی جە هەرێمو جزیرەو ڕۆژئاواو کوردستانی کەردێ و تا ئاڎێچێ بیوناشانەۋە شەنگال و بە کەسوکاریشان شادێشان بکەرانێۋە.
بەرخۆدان عامودێ، یۆ جە فەرماندەکانو قەسەدەی جە مەراسیم و کۆنگرە ڕۆچنامەۋانیەکەنە قسێش کەردێ و ۋاتش: "هێزەکێمان جە پڕۆسێسو گەردەلولو جزیرەیەنە سەدان ژەنی و زارۆڵێ ئێزیدیێشان ڕزگارێ کەردەنێ و بە کەسوکاریشان شادێ کریێنێۋە. ئارۆچ 25 ژەنی و زارۆڵێ تەرێ بە مەبەستو شادکەردەیشان بە کەسوکاریشان تەسلیم بە یانەو ئێزیدی جە عامودێ کریێنێ". دماتەر زیاد حامد یۆ جە ڕاۋەبەرانو یانەو ئێزیدی قسێش کەردێ و سەرەڕاو نیشاندای سپاگوزاری پەی قەسەدەی ئاشکراش کەرد: "شەڕڤانەکێ ئازادی تا ئیسە هەزاران ژەنی و زارۆڵێ و جەوانێ ئێزیدیێشان جە چنگێ چەتەکانو داعشیەنە ڕزگارێ کەردێنێ. بەڵام هیشتای 3 هەزارێ و 40 کەسێ چارەنۋیسشان نادیارەن و هەوڵ و تەقالا پەی ئێزتەیشان مەدریۆنە". دمابەدمای مەراسیم و کۆنگرە ڕۆچنامەۋانیەکەی، 25 ئێزیدییە ڕزگارکریێکێ بەرەو شەنگال ۋزیێ ڕا، تا چاگە بەمەراسیمی شکۆداری جەماۋەری تەسلیم بە کەسوکاریشان بکریانێۋە.
جە مانگەو ئاب-و ساڵەو 2014ی، تاقمە چەتەکێ داعشی دڕندانە هێرشان کەرد سەرو شەنگالی و ئێزیدخانی و هێزەکێ سەر بە پارتو دیموکراتو کوردستان بێ تەقە و ۋەرگێری شەنگال و ئێزیدیەکێشان ئاستێ جیا و جە ئاکامشەنە سەدان هەزار ئێزیدیێ کۆچبەرێ بیێ و هەزارانی تەرێ کۆمەڵکوشێ کریێ و هەزاران ژەنی و زارۆڵێ بەدیل گیرێ و جە بازارەکێ ئێراقی وسوریایەنە بازرگانی و ۋرەتەی و ئەسایشان پۆۋە کریا. ئەگەر بە زوویی و خێرایی هێزەکێ یەژەئا ستاری، هەپەگەی، یەپەگەیو یەپەژەی فریا ئێزیدیەکان نەکەوتێنێ، مەرگەساتەکە فرە مەزن تەر بێنە و داعش هەولێر و دهۆک-یچ داگیر بکەرێنە و ملیۆنان کەسێ گیانشان مەگنێنە مەتەرسی. دمابەدمای ئەرەمەرزیای یەبەشە و یەژەشەو شەنگالی و بە هامکاری هەپەگە، یەژەئا ستار، یەپەگە، یەپەژە و قەسەدەی پرۆسەو ئازادکەردەو ئێزیدیەکان دەستش پنەکەرد و تا ئیسە شەڕڤانێ ئازادی تاوانشان هەزاران جە ئێزیدیەکان ڕزگارێ بکەرانە و هەوڵ و تەقەلاچشان ئانەن تا سەرجەم ئیزیدیە بەدیل بریاکێ ئازادێ بکەرانە و بە کەسوکاریشان شادێشان بکەرانێۋە.کەنەکە: با کۆتایی بە چالاکیی گیانبازی بەیۆنە

کۆنگرەو نەتەوەیی کوردستانی - کەنەکە داۋاش جە بەندکریایە سیاسییەکان کەرد؛ کۆتایی بە چالاکیی گیانبازی باۋەرانە.

کۆنگرەو نەتەوەیی کوردستانی - کەنەکە سەبارەت بە گۆشەگیرکەردەی ڕێبەر عەبدوڵا ئۆجالانی و مانگێرتەی و چالاکییەکێ کە دژ بە گۆشەگیریەکەی ئەنجامێ مدریانە ۋەڵاۋکریاش دان و ئاشکراش کەردەن: "مشیۆم لایەنە پەیوەندیدارەکێ کار پەی کۆتایی ئاۋردەی بە گۆشەگیریەکەی بکەرانە و داۋاکاری چالاگەرەکان قبوڵ بکەرانە کە دژ بە گۆشەگیریەکەی مانشان جە واردەی گێرتەن".
کەنەکە دەستنیشانش کەردەن: "دلێ زیندانەکانو تورکیایەنە چەندین مانگێن هەزاران بەندکریێ سیاسیێ دژ بە گۆشەگیرکەردەی بەڕێز ئۆجالانی بە شێۋازی بێۋادە مانشان جە واردەی گێرتەن، ۋەرۆ ئانەیە وەڵام نەدریێنێۋە، تا ئیسە 7 بەندکریێ کە 4شان ژەنیەنێ بە چالاکیێ گیانبازیێ شەهیدێ بیێنێ. هەرپاسە جە ئەڵمانیا هاموڵاتیێۋ بە هەمان شێۋە شەهید بییەن. ئێمە پێسەو کۆمیتەو مافو مرۆڤو کەنەکەی داۋا جە سەرجەم بەندکریایە سیاسییەکان و گرد کەسێ مەکەرمێنە؛ کۆتایی بە چالاکیی گیانبازی باۋەرانە و ئەی جۆرە چالاکییە ئەنجام نەڎانە".
کەنەکە داۋاش جە لایەنە پەیوەندیدارە میاندەوڵەتی و میانەتەوەیەکان و ڕێکۋزیا کوردی و جیهانیەکان بە تایبەتی سی پی تی کەردەن، تا دژبەری گۆشەگیری ئیمرالی بکەرانە و پەی کۆتایی ئاۋردەیش هەوڵی جددی بدانە، چونکە گۆشەگیریەکە پێچەوانەو ماددەکانو 1، 2، 3، 5، 9، 10، 19 و 30-و جاڕنامەو گەردونی مافەکانو مرۆڤەیەن. ئەشکەنجەدای جەستەیی و دەروونی بە شێۋازی ڕێکۋزیا جە زیندانەکانە بە ئاشکرا پاشێلکەردەی جارنامەکەی و شکۆو مرۆڤیەن. سەرەڕاو داۋاکەردەی پەی کۆتایی ئاوردەی بە گۆشەگیری و قبوڵکەردەی داۋاکاری بەندکریاکان، داۋاچ مەکەرمێنە بەزوویی سەرجەم بەندکریێکێ ئازادێ کریانە.مدرامانی مێژوویی دژ بە ئەرەگێرتەیی تورکیای فراۋانتەر مەبۆنە

جە ڕۆژاڤاو کوردستانی جە 4 مین ڕۆشەنە مدرامانی مێژوویی و کارۋەدایەکێ دژ بە ئەرەگێرتەیی تورکیای و تاقمە چەتە بەکرێگیریاکانش فراۋانتەرێ مەبانێۋە و جەنگ جە گرێسپی و سەرێکانی فرە قورس و دژۋارەن.

4 ڕووێن هێرشە ئەرەگێرەکێ تورکیای و تاقمە چەتە بەکرێگیریاکانش دژ بە ڕۆژاڤاو کوردستانی و سەرنیشت و وەرهۆرزو سوریای جە زەمین و ئاسمانەۋە درێژەشان هەن. جە ۋەرانۋەرەنە مدرامانی مێژوویی و کارۋەدایێ دژش فراۋانەتەرێ مەبانێۋە و جەی بارۋە ئی زانیاریێ ۋزیێنێ ڕووە.
10:00
مەسعود بارزانی ئاشکراش کەرد: کاتو موزایەدەی نییەن و مشیۆم سەرجەم توانێکێمان پەی دمایی ئاۊردەی بە جەنگی بۋزمێ گەڕ".
مەسعود بارزانی سەرۆکو پارتو دیموکراتو کوردستان سەبارەت بە ڕۆژاڤاو کوردستانی و هێرشەکێ تورکیای پەیامش دان و دلێشەنە داۋاش کەردەن: "هێرشێ تورکیای مەتەرسی جددیش پەی ژیۋای خەڵکی و سەقامگیری ناوچەکەی خوڵقنان و ئیسە کاتو موزایەدەی بێهودەی نییەن و مشیۆم ڕاگیری جە فاڕای دیموکرافیای ڕۆژاڤای بکریۆنە".
10:00
71 پارلەمانتارێ بەریتانیێ داۋاشان کەر تا بە خێرایی دمایی بە هێرشەکێ تورکیای بەیۆنە و ۋاتەشان: "بەغەمباریەۋە هامپەیمانە کوردەکێمان بیێنێ ئامانجو هێرشەکانو ئەردۆغانی و ئەمەریکای هەڵەی گەورەش کەردەن کە هێزەکێش کێشێنێۋە".
09:00
ئیمانۆئێل ماکرۆن سەرەککۆماو فەڕەنسای بە پەیوەندی تەلەفۆنی داۋاش جە دۆناڵد ترامپ سەرەککۆمارو ئەمەریکای کەرد: "تا خێرا هێرشەکێ تورکیای مدرننیا، چونکە کورد شان بە شانمان دژ بە داعشی جەنگیێنێ و ".
01:00
هێزەکێ سوریای دیموراتیکی - قەسەد ئاشکراش کەرد: "هێرش و ئەرەگێرتەیی جە سەرێکانی تورکیای شکست دریان و ناچار بە دمارەگێڵای کریێنێ. هامکات دوژمن ژمارێۋی فرێ کوشیێ و بریندارێش دێنێ و زرێپۆشێۋی بی ئێم بی تورکیای دلێنەبریان".
10:14
هاموڵاتی ئیمان ئیبراهیم کە بە بۆردومانو هێزە ئەرەگێرەکێ تورکیای بریندار بییەبێ، گیانش جەدەستدا.
10:13
جە ئەڵمانیا بانگەۋازی دژ بە هێرشێ و ئەرگێرتەیی تورکیای کریا.
ئاننالێنا بێرابۆک هامسەرۆکەو پارتو سەوزی ئەڵمانی جە بانگەۋازیێۋەنە هێرشێ و ئەرەگێرتەیی تورکیاش پەی سەرو ڕۆژاڤای شەرمەزار کەرد و داۋاش کەردێنە جە حکومەتی ئەڵمانی تا کۆتایی بە پەیوەندییەکانش چەنی تورکیا باۋەرۆنە.
10:11
جە هەولێر هێرشێ و ئەرگێرتەیی تورکیای جارێۋی تەر ئەۋاۋەجەمی سەرکۆنێ و شەرمەزارێ کریێۋە.
جەماۋەر و نامیندێ پارتێ و لایەنەکان جە وەردەمو بارەگاو نەتەوە یۆگێرتەکانە کۆبیێۋە و داۋاشان جە یوئێی کەرد تا سنور پەی دەستدرێژی و ئەرەگێرتەیی تورکیای بنیۆرە و هێرشەکانش پەی سەرو ڕۆژاڤای بمدرۆنۆنە.
09:38
ئەرتەشی تورک دلێ بازارو سەرێکانی-ش بۆردومان کەرد و بۆردومانەکە بەردەۋامەن.
09:36
شەۋێ ۋیەردێ و ئارۆچ ڕژێمە ئەرەگێرەکەو تورکیای کە زیانی گیانی و ماددی فرە جە هێرەکانش ۋنە دریان، هێز و جبەخانە و تفاقی سەربازی زیاتەر ڕەۋانەو ناوچە سنوریەکان مەکەرۆنە و جە کانی خەزاڵان-و ڕحا-یەۋە سەدان چەتێش بە زرێپۆشێ و چەکێ قورسێۋە کیاستێنێ گرێسپی.
09:35
ڕۆچنامەڤانێ جە سەرێکانی-یەۋە بانگەۋازیشان ئاراستەو هێزە ماندەوڵەتیەکان کەرد.
ڕۆچنامەڤانەکێ جە بانگەۋازیەکەشانە ئاشکراشان کەردەن: "شەۋێ ۋیەردێ هاموڵاتیێ مەدەنیێ شارەکەی کریێنێ ئامانج و ژمارێۋشان گیانشان جەدەستدان و بریندارێ بیێنێ.".
ڕۆچنامەفانەکل ۋاتەنیچشان: "هێرشێ و بۆردومانێ ڕژێمو تورکیای فرە چڕێ و قورسێنێ و پا هۆکارە نمەتاۋانە سەردای دەڤەرە جیاجیاکانو شارەکەی بکەرانێ و ڕاستییەکان بیاۋنانەڕای گردیی جیهانی".
09:30
جە شارو هەتای کە سەر بەتورکیایەن و هامسنورەن چەنی عەفرینی ڕاۋەبەرەو هەدەپەی هولیا ئاتەش، بەلگین ئایرانجی پەیامکیانەر و ڕۆچنامەڤان کە دژ بە هێرشێ و ئەرەگێرتەیی تورکیای هەڵۋێست و ناڕەزاییشان بەرۋستێبێ و نیشانەدێبێ دەستگیرێ کریێ.
09:17
جە گرێسپێ قەڵغانێ مرۆییە دروستە کریێنە و ڕژێمە ئەرەگێرەکەو تورکیا مەکەرۆنەشان ئامانج.
ئەندامێ قەڵغانێ مرۆییەکەی جە منبج، تەبقا و ڕەققا-ۋە پەی دژبەری ئەرەگێرتەیی تورکیای لۋێنێ گرێسی.
19:15
جە قامشلۆ دیسان سپاو تورکیای و تاقمە چەتەکێش مەدەنیەکێشان کەردێۋە ئامانج و بۆردومان و تۆپۋارانو گەڕەکو غەربی شارەکەیشان کەردەن و جە یاۋنای زیانی ماددی فرەی ژمارێۋ هاموڵاتیێ بریندارێ بینێ.
09:13
نورەدین دەمیرتاش ئەندام جە کۆمیتهو کلتور و هونەرو پەکەکەی ئاشکراش کەرد: "جەنگ جە ڕۆژاڤا جەنگەن جە میانو مرۆڤایەتیی و فاشیزمیەنە، پۆکەی هەر کارێ و هەر جۆرە خەبات و کۆشایێ جە هەر یاگێۋ بکریۆنە ڕەۋان و پنەۋازی فراۋانەکەردەی و بەهێزکەردەیش هەن".
08:56
جە وان دژ بە ئەرەگێرتەیی تورکیای ڕاپیمایی ئەنجام دریا و بە ئەۋەۋاتەی (بژی مدرامانو ڕۆژئاڤای) هێرشەکێ تورکیاشان شەرمەزارێ کەردێ.
08:23
سپاو تورکیای و تاقمە چەتە بەکرێگیرێکێش تەل ڕەفعەت و اوچەکێ شەهبا-یشان تۆپۋارانێ کەردێنێۋە، بەڵام هێشتای زیانەکێ تۆپۋارانەکەی دیارێ نییەنێ.
07:30
جە سەرێکانی هێرشێ قورسێ کرینێ سەرو شارەکەی و جەنگی فرە قورس قۆمیۆنە و دلێشەنە چەکێ قورسێ بەکارێبریانە. هاموەخت جە زەمین و ئاسمانەۋە بۆردومان و تۆپۋارانی دژوار هەن. بە تایبەتی جە دەڤەرو پیشەسازی شەرەکەی جەنگ و بۆردومانێ و تۆپۋارانەکێ هەر فرە قورسێ و دژوارتەرێنێ و پەیتا پەیتا ۋاۋیەرە جەنگییەکێ ڕژێمی بۆردومان مەکەرانێ. جە دەگاو ساڵحیەو نزیکو سەرێکانی بە تانگی وانگەو دەگایەکێشان تۆپۊاران کەردەن.
هەم شەۋێ ۋیەردێ و هەم ئارۆچ، هێزەکێ سوریای دیموکراتیکی-قەسەدە جە چوارچێۋەو وێپارێزنای ڕەۋایەنە وەڵامشان بییەن و بنکی و بارەکێ و هێزەکانی دوژمنی و تاقمەچەتەکێش تۆپۊارانی کەردێنێ و زیانی فرەی گیانی و ماددیش ۋنەدێنێۋە.
ئامار
هێزی قەسەدە جە ئامارێۋشەنە ئاشکراش کەردەبێ: "جە دووێ ڕووێ جەنگیەنە 262 سرابێ چەتێ و سەربازێ تورکیای کوشیێنێ. 22 شەڕڤانێ شەهیدێ بیێنێ و ژمارێۋ مەدەنیێ شەهیدێ بێنێ و بریندابێ بیێنێ کە فرەتەرشان ژەنی و زارۆڵێنێمەلا ئەحمەد نەزیری کۆچی دماییش کەرد

هیزی شەممە 2019/08/31ی، جە شارو سنەی، مەلا ئەحمەد نەزیری نۋیسەر، تاریخ نۋیس و پەیجورکاری نامی هەورامانی و کوردستانی بەنەوەشێ کۆچی دماییش کەرد.

نەزیری کە جە نەوەو مەلا نەزیرو گەورەو شارو تەۋێلێ-ن، و جە ورهۆرزو کوردستانی نیشێرە، جە ژیۋا و تەمەنشەنە تا کۆچی دماییش کەرد خزمەتی فرە گەورەش بە زۋان، ئەدەبیات، فەرهەنگ، تاریخ و دێرینەئەشناسی هەورامانی و کوردستانی کەردەن و چەندین کتێبێ گرنگێش نۋیستنێ و چاپێ و ۋەڵێش کەردێنێۋە پێسەو (زایەڵەی زریٛبار، دیوانو مەڵڵا حەسەنو دزڵییٛ، تاریخو سانەکێ هەورامانی، سەرگوزەشتەو عەبدڵا شەیدا)ی.
هەمزەمان کۆچکەردە و ڕەوانشاڎ مەلا ئەحەمەد نەزیری سەدان چەمپەنەکەوتیٛ و وتارێش سەرو فەرهەنگ، تاریخ، ئەدەبیاتی جە هەورامانی و کوردستانی کەردیٛنیٛ و نۋیستیٛنیٛ. هەرپاسە دەیان کۆڕێ و کۆنفڕانسێ و گلێربیێ فەرهەنگیێ، تاریخیێ، ئەدەبییێ و پەیجۆرکاریێش ڕێکێۋستێنێ و ڕاۋە بەردێنێ دلێشانە (کۆنفەڕانسو هەورامانشناسی جە سنە، ئەرمانگەو کتێبو هەرێمو کوردستانی جە شارو سنەی جە 2012).
کۆچی دمایی مەلا ئەحمەد نەزیری نۋیسەر، تاریخ نۋیس و پەیجورکار و کەسایەتی نامی هەورامانی و کوردستانی زیانێ مەزنەن پەی هەورامانی بە تایبەتی و کوردستانی بەگردیی و جا و ڕاش ئاسان پەڕ نمەبۆۋە.سەرهۆردای ئێرانی و ڕۆژهەڵاتی سەرەڕاو سەرکوتی فراۋانتەر بیەنەۋە

سەرهۆردای ئێرانی و ڕۆژهەڵاتی فراۋانەر بیەنەۋە و ڕژێم بە ئێر و ئاسن ڕووبەڕووشان مەبۆنەۋە و دەیان کوشیێ و سەدان بریندارێ هەنێ و تەنها جە کوردستان 50 کەسێ گیانشان جە دەست دان.

سەرهۆردای و نارەڕەزاییە جەماۋەریەکێ ئێرانی و وەرهۆرز (ڕۆژهەڵات)و کوردستانی چوار ڕووێشان دەرباز کەرد. جەماوەر سورەن سەرو داۋاکارییەکانش کە بریتینێ جە: کۆتایی ئاۋردەی بە گرانی بەنزینی و ماددە سەرەکییەکێ وارەدەمەنی، دەستەبەرکەردەی خزمەتگورزایەکان، فاڕیای سیستەمی سیاسی و حوکمداری وڵاتی. بەڵام هەر جە یەکەم ڕۆچەۋە تا ئارۆچ هێزە ئەمنیەکێ ئێرانی بە ئێر و ئاسن و فیشەکێ و تونڎوتیژی ڕووبەڕووێ جەماۋەری بیێنێۋە و جەی چوارچێۋەنە دەیان کەسێ گیانشان جەدەست دان و سەدان کەسێ تەرێ بریندارێ بیێنی کە فێشتەرشان جە ڕۆژهەڵاتو کوردستانی بیێنێ قوربانی.
کاربەدەستێ کۆمارو ئیسلامی ئێرانی پەی ئانەیە هەۋاڵێ و زانیاریەکێ سەرهۆردای دلێ ئێرانی نەزانیان و نەیاۋانە بەرو وڵاتی و دلێ وڵاتیەنە جەماوەر هایدارو یەکتری نەبۆنە، سەرجەم ئامرازەکێ پەیوەندی بەتایبەتی تۆڕەکێ ئەنتەرنێتیشان بڕیێنێ. بەڵام سەرەڕاو ئانەیە سەرچەمەکێ هەۋاڵی ئاشکراشان کەرد: "چەنی کوشت و بڕی و فشاری و دەستگیرکەردەی و میلیتاریزەکەردەی و شار و شارچەکان، جەماۋەری ناڕازی جە سەرجەم ئوستانەکێ ئێرانی و ئوستانەکێ وەرهۆرزو کوردستانی جە وێنیشاندای بەردەۋامێنێ و سەرهۆردای و وێنیشانداکە فراۋان تەر بییەنەۋە".
هەمان سەرچەمێ ۋستەنشان ڕوو کە جە یەکەم ڕۆچەۋە تا ئیسە تەنها جە شارەکێ ڕۆژهەڵاتی 50 کەسێ گیانشان جەدەست دان و سەدان کەسێ ترێ بریندارێ بیێنێ و سەدان کەسێ دەستگیرێ و قۆڵبەستێ کریێنێ و سەبارەت بە زیانە گیانیەکان ئامارێۋی بەی تەورەشان ۋەڵاۋکەردەنەۋە:
کرماشان 16 کەسێ گیانشان جەدەست دان جوانڕۆ 14 کەسێ گیانشان جەدەست دان مەریوان 12 کەسێ گیانشان جەدەست دان بۆکان 5 کەسێ گیانشان جەدەست دان سنە 1 کەسێ گیانشان جەدەست دان ئورمییە 1 کەس گیانش جەدەست دان تاران 1 کەس گیانش جەدەست دان کە کوردەن
هامکات جە شارە ناکوردیەکێ ئێرانی بە هەمان شێۋە ژمارێۋی فرێ کوشیێ و بریندارێ هەنێ بەڵام جەی بەرەۋە ئاماری ورد و دروست بەدەست نەۋزیان. هامکات جەماۋەری ناڕازی دەیان بانکێ و تەلارێ سەر بە دەسەڵاتی و سەڎان ماشینێ پۆلیس و هێز ئەمنیەکانشان ئێر دێنێ و سۆچنێنێ.
جەی سەروبەندەنە عەلی خامەنەئی ڕابەرو کۆمارو ئیسلامی ئێرانی گرانکەردەی بەنزین-یش پەسەند کەرد و جەماۋەری ناڕازیش بە تێکدەر تۆمتەبار کەرد و ڕەتش کەردەۋە بڕیارو گرانکەردەو بەنزینی هۆربشانەۋە و ئیمزاش نەکەرۆنە. پی جۆرە داۋاکاری گەلی ۋەرچەم نەگیریا و ڕەتکریاۋە.
جە لایێۋی تەرەۋە کارەبەدەستێ ئێرانی هەڕەشێشان جە جەماوەری ناڕازی کەردە، ئەگەر کۆتایی بە وێنیشاندای نەئاۋەرانێ بە تونڎتەرین شێۋە ڕووبەرووشان مەباێنێۋە و بانگەشەشان کەردەن، وڵاتێ و لایەنێ بیانیێ دەستشان جە خوڵقنای سەرهۆردای و ناڕەزایەتیەکانە هەن. بەڵام جە ۋەرانۋەرەنە جەماۋەری ناڕازی ئا بانگەشەیە ڕەت مەکەرانێۋە و سەرهۆردای و ناڕەزایەتیەکەیشان بە زادەو قەیران و کێشە چارەسەرنەکریانو وڵاتەکەیشان جە قەڵەم مڎاێ و ئۆباڵەکەیش مەوزانێ ملو کاربەدەستانو وڵاتەکەیشان کە خەمسەردانە کارشان پەی چارەسەری قەیران و کێشەکان کەردەن و گۆششان بە داۋاکاری جەماۋەری جە ۋەیەردە و ئیسەنە نەڎان.جە هەرێم جە 9ٚ مانگێنە 76 ژەنی کوشیێنێ

جە هەرێو کوردستانی جە 9ٚ مانگێنە 76 ژەنی کوشیێنێ یان وێشان کوشتەن و جە سلێمانییە جە 11 مانگێنە 119 ژەنی پەنێ دریێنێ.

ڕاۋەبەری گردی بەرەنگاربییەی تونڎوتیژی دژ بە ژەنێ و خێزانی سەر بە وەزارەتو دلینو حکومەتو هەرێمو کوردستانی ئامارو تونڎوتیژی دژ بە ژەنێش جە 9 مانگێ ۋیەردێنە ۋەڵاوکەردەۋە.
ڕاۋەبەریەکە جە ئامارەکەنە ئاشکراش کەردەن:
بە گردی 375 حاڵەتێ تونڎوتیژی دژ ە ژەنێ تۆمارێ کریێنێ
30 ژەنی کوشیێنێ
46 ژەنی بانگەشە مەکریۆنە وێشان کوشتەن یان ناچارێ وێکوشتەی کریێنێ
8 هەزارێ و 509 سکاڵێ پەیوەست بە تونڎوتیژی تۆمارێ کریێنێ
جە لایێۋی تەرەۋە عومەر گوڵپی ڕاۋەبەرو گردیی چەمداری و گەشەپنەدای کۆمەڵایەتی جە پارێزگاو سلێمانیێ جە کۆنگرێۋی ڕۆچنامەڤانیەنە سەبارەت بە پەنادای ئا ژەنان کە تونڎوتیژیشان ۋەرانۋەرکریان ئەی ئامارەشە بە سازیە یاۋنەریەکان دان:
جە 11 مانگێنە جە سلێمانییە 119 ژەنی پەنێ دریێنێ کە 45شان زارۆڵێشان چەنی بیێنێ و گیانشان مەتەرسییە بییەن
25 ژەنی جە 116 ژەنە پەنێ دریێکان، یانەو دادڵدەدای (پەنادای)یەنە مەنێنێۋە و ئەۋێ تەرێشان دمای چارەسەری کێشەکانشان یانەکەشان ئاستەن جیا.بوٙنەو ڕوٙ جەهانی ژەنیٛوە

جە هەورامان ژەنی دایم مەید٘انەنە بەید٘اخدارە بییٛنە و چەنەئامای و غیرەتش ئەرمانان و “ئاداد٘” یا “ئەد٘یٛ” ویٛ ویەر و بەخشایشگەر و خود٘او وەشەویسی و بەزەیی و نەرم و نیانی و میٛهرەبانی و زایشی بیێنە.

هەرچی نامیٛ ژەنیٛ بەرا
ئەد٘ام
و
هەرچی ئەد٘یٛم ماروە خیاڵ
کوٙڵیٛ ڕەنج
و
مەینەت …!!
بوٙنە جەهانیەکیٛ پیٛسەنیٛ لیشکەو ڕوٙجیاری:
ئیٛمە جە ژیوایمانە بە ئەند٘از و گیٛرە فرە فرەتەر، ڕویٛ گولیٛ و تاڵیٛ و پەڕ مەینەتیٛما هەنیٛ پەی خەفەت وارد٘ەی و گیٛرە پەیچشا تاشتی بیٛمیٛ تا ساتیٛ وەشما نەبوٙ!!
ڕەنگا ئەگەر واچوو بە خەم پیٛد٘ا بییٛنمیٛ و بە خەم گەوریٛ و پەروەرد٘یٛ بییٛنمیٛ، دروٙ نەبوٙ و ویٛتا ئینەی خاس مزاندیٛ و ئیٛتر لازم بە فرە واتەی مەکەروٙ. چەنی ساحبەنە بە دەمنای شەبەقی ڕوٙجیار ڕوومەتوو ویٛش مرمانوٙ بە زەمینی یا خاستەر ئانەن واچوو زەمین خزمەتوو ڕوٙجیارینە ویٛش مد٘وٙ لەمەوەرەتاوڵیٛ و گرد٘وو یاگەکا حەند٘وو ویٛشانە چی بەرەکەتیە بەروەریٛ با و هەرچند٘ بڕیٛ یاگیٛ پیٛسە دوٙڵ و لانسار و تەنگی وەرەکا سووکە مدرامانیٛ کەرا و ویٛشا لا مد٘ا، بەڵام شوٙنەو چند٘ ساتارە لیشکەو ڕوٙجیاری گیٛروٙشارە و ڕاو بەرشیەشا نیەنە!بوٙنە جەهانیەکیٛچ (ڕوٙ زوانی ئەد٘ایی، والنتاین یا وەشەویسی، ڕوٙ جەهانی ژەنیٛ، ڕوٙ جەهانی کریٛکاری، ڕوٙ جەهانی ماموٙسای و …) ڕیٛک پیٛسەنیٛ لیشکەو ڕوٙجیاری و گەرەکما بوٙ و گەرەکما نەبوٙ، گیٛرامارە و ڕاو بەرشیەیما نیەنە چەنەشا. جا تەنیا ڕاش ئانیٛنە بەیمیٛ و چی هەل و فرسەت و دەرەتانا عال کەلک گیٛرمیٛ پەی ژیوایە ئاسوود٘ەی، ئینسانی، وەراوەری و دوور جە ژەنگ و ژوٙڵەی و کەرمیٛشا دەسەوا و دەسمایە پەی تروٙقی و گەشەی و ئاوەد٘انی و وەڵکەوتەی و وەرکەتەی.
بەڵام ئەگەر خود٘ا نەخاسە نەزانمیٛ چەنی چەنیشا جمیٛوە و بەیمیٛ بە ویری تەسک و چەم قووجنای و ڕەگ بەرپڕنای وەراوەرشا مرد٘میٛوە، ئی فرسەت و هەل و دەرەتانا جە ویٛما بڕمیٛ و دەوروو ویٛما تەیمانە تەنمیٛ و خەڵانەو کەسیٛما سەر مەیوٙ کە ویٛش کەروٙ دلیٛ قەفەسی.نەقڵا و ماچا کەسیٛ کە دایم چەنی قەفەسی سەر و ساختیش بوٙ و خد٘یٛ بد٘وٙنە قەفەسی، هەرگیزا و هەرگیز مەتاووٙ باڵەوازە بوٙ و باڵیٛ گیٛروٙ!!دیارا ئی جوٙرە کەسیٛ بە دەسی ویٛشا، ویٛشا جە نیٛعمەتوو ئازاد٘ی و وەشیەکاو ژیوای بیٛ بەش کەرا!
سا هوٙرست و نیشتی ژیرانە چەنی ئی بوٙنا تاووٙ یاونوٙما یاوگە و مەرام و لەزەتەکاو ژیوایما فرەتەریٛ کەروٙ.
ژەنی جە فەرهەنگوو هەورامانینە:
ڕاسا دایم ژەنیٛ پەڕ مەینەتە بییٛنە و ئەرک و زەحمەتی فرە و فراوان سەروو شاناشەوە بیەن، بەڵام بیٛ شک یوٙ چا واتا کە جە فەرهەنگی ڕیٛخەد٘ار و هەزاران هەزار ساڵەو هەورامانینە ویٛش مرمانوٙ و گنوٙ وەروو چەمی، واتیٛ “ئاداد٘” یا “ئەد٘یٛ”نە. ئاداد٘ یا ئەد٘ا یانیٛ جە ویٛ ویەر و بەخشایشگەر، یانیٛ خود٘او وەشەویسی و نەرم و نیانی و میٛهرەبانی، یانیٛ خود٘او زا و زوٙی و زایشی، یانیٛ خود٘او ڕەحم و بەزەیی.
دەی چینەیە ناسکتەر و زەریفتەر و ماناد٘ارتەر چکوٙ و جە کام فەرهەنگەنە شکە بەری؟
گیٛرە جە فەرهەنگی ڕیٛخەد٘اری هەورامینە “ئەد٘ا” ئەوەڵین واتیٛ و هەرپاسە ناسکتەرین و خیاڵیتەرین نامیٛ بوٙ کە دایم گوٙشی لاونوٙ و ڕوٙح و گیانی زاخاوەو مد٘وٙ و دڵ و دەروونی ئاوەڕشین کەروٙ.
ئەد٘ا چی فەرهەنگەنە دایم وەرقافڵیٛنە و تاخایت جە واتە ڕوانەکامانە ئینا وەڵیٛ گرد٘ نامیٛوەنە. ئەد٘ا و تاتە، ئەد٘ا و واڵە و …
سا وەنەش مشوٙ هەورامی یوٙ چا ئەوەڵ مللەتا بوٙ کە بە ژەکوو خود٘او وەشەویسی و میٛهرەبانی گوٙچ کریان و ژیوایش دەس پەنە کەرد٘ەن.
ئانەن ئیسەیچ بیٛ ئەو نیا تا ئا یاگیٛ هەورامی ڕەگ و ڕیشەش لوان، ژیر و نەرم و نیان و ساحیب نەزاکەت و ئاوەزا.
دیارا وەختیٛ ئینە تەوەنەو بنەڕەتوو ژیوای مللەتیٛ بوٙ، ئیٛتر مزانی چی فەرهەنگە دوٙڵەمەند٘ە ڕیٛخەد٘ارەنە ژەنی چند٘ ساحیب قەد٘ر و ئیٛحتیٛرامەنە و یاگیٛش کامەنە!
ئیٛمە تاومیٛ واچمیٛ جە هەورامانەنە هیچ وەخت ژەنی جە پیای ویٛش نەشارتەنەوە و دایم سەروەرە و سالارە و سەرقافڵیٛ و وەرقافڵیٛ و ڕچەماڕە بییٛنە و ئەوەڵ ژەنیٛ کە جە وەڵاتی ئەهوورایینە تاوانش ڕچە ماڕوٙ و دەسەڵاتدارە بوٙ و ڕانیاری وەڵاتی گیٛروٙ دەس، خاتوو “ئاداد٘”ە بییٛنە و چند٘ هەزار ساڵیٛ وەڵیٛ ئاد٘یٛچەنە سمری خاتوونەی پاڵنگانیە ڕچە ماڕی کەروٙ و شارستانیەتوو “ئالهوونی” بنەڕەت مەرزنوٙرە!
جا چی فەرهەنگە پەڕ بوومان و پەڕ دەرەتانەنە ژەنی دایم بەید٘اخدارە بییٛنە و شان بە شانوو پیای مەید٘انەنە و چەنەئامای و غیرەتش ئەرمانان.
وەختوو جەنگی و مامیٛز و پەلاماروو دژمەنی، پیٛسە شیٛری مدرامانش کەرد٘ەن و غیرەتش ئەرمانان.
ئەگەر نەختیٛ تاریٛخوو ئی وەڵاتیە وشکنی، نموونیٛ فریٛت گنا وەروو دەسی.
وەختوو ئاسایشەی و هیٛمنینە ئەد٘ایی ویٛش کەرد٘ەنش و بە لایە لایەی ئەهوورایی و یاسین ئاساش، ڕوٙڵیٛ ڕوٙ تەنگانەیش پەروەرد٘ە کەرد٘یٛنیٛ.
بە واتیٛوەتەر بە دەسیٛش بیٛشکیٛش جمنیٛنە و بە دەسیٛش زەمین!
جە مەید٘انوو دینداری و زانایی و ئەدەبیچەنە وەردەلیلە و سەرقافڵیٛ و ئاوەد٘انیدەرە بییٛنە و یادگاریٛش پەی سەربەرزی وەڵاتیش تەریبە دەینیٛ بە لاپەلەکاو تاریٛخیوە.
سمری خاتوونەی پاڵنگانیە شش تا حەوت هەزار ساڵیٛ چەیوەڵتەر ئەرەنیەرەو شارستانیەتوو (ئالهوون/ئالهوٙن/لهوٙن)ی کە ئەوەڵ شارستانیەتوو پاڵنگانیش مەرزنانەرە و دماتەر شارستانیەتوو سوٙمەری، ئەد٘ا تەوریٛزەی هەورامیە (سەرگەتیە)، خاتوو خەزانەی سەرگەتیە، خاتوو مەی زەرد٘ە، ئەد٘ا خەند٘انیٛ، ئاداد٘ خانە، دایراک خانە (ئەد٘او سلتان ئیساقی)، زەڕبانوو خانەو دەرزیانی، فاتمە لوٙڕە، خاتوو ڕیٛحانەی لوٙڕستانیە، لزا خانەی جافە، ماما جەلالیٛ (ئەد٘او باواخوٙشینی)، جەهان ئارا خانەی پاوەیە، مەستوورە خانەی ئەردەڵانە، خاتوو خورشید٘ەی داواشیە و … نموونیٛ ئی شاژەنانیٛ کە هەرکام تاوانشا لاپەلیٛ جە لاپەلەکاو تاریٛخ و ئەدەب و فەرهەنگوو ئی وەڵاتیە ڕەنگین کەرا و ڕازناوە.
ئیسەیچ ئی ڕەوت و جمە بەردەوام دریٛژەش هەن، بەڵام گیٛرە ئیٛتر پەی ئاروٙی کەم بوٙ و جواب نەد٘وٙوە و مشیوٙم خاتوونیٛ هەورامانی جە گرد٘ خولگە و دەورە و زەمانیٛ، هایاتەر و هاگاتەر و وریاتەر جماوە تا جە کارەوانی بیٛ وەر و دماو مللەتایتەری نەمەنا جیا.
خاتوونەو هەورامانی بە دریٛژایی تاریٛخیٛ و چیٛروو سیٛبەرەو موٙچیاریە نەختەکاو حەزرەتوو زەردەشتینە و سەی سەرەو ئاوەز و پیراش و ویروو ژیراش، دایم نامووس دارە و دامنە پاکە و ساحیب کەرامەتە بییٛنە.
پەی نموونەی وەختیٛ نیکیتین پەی هەرمانیٛ و پەیجوٙرکاری ڕاش گنوٙ ئی وەڵاتە، دلیٛ نویستەکاشەنە مەنوٙرە پەی واتیٛ “زیٛنا”ی و دەسش مەگنوٙ! ئەوەڵ سەرەش سڕ مەنوٙ، بەڵام وەختیٛ ملوٙ شوٙنیرە و پەیجوٙرکاری کەروٙ، مد٘یوٙ چوون دلیٛ ئی مللەتینە ئی فیٛعلە قیزەونە ئەنجام مەبوٙ، واتیٛچشا نیەنە پەیش.
ئاخور واتیٛ زەمانە وەشە بوٙ و خولوٙقیوٙ کە توٙ نوونگە و نیشانەت بوٙ پەیش.
ئەگەر ژەنی نیمەی نادیارەو کوٙمەڵگاو هەورامانی بییٛ بوٙ، بیٛ شک پەنانە پیٛسە (هوٙد٘ەو فکری) سامان و ڕیٛکینەش بەخشان بە وەڵاتی و گلیٛرگایش.
هەمیەتوو ژەنەو هەورامانی ئینا چاگەنە کە ئەگەر جە دەوریٛوە تاریٛخینە هەر مەرام و باوڕیٛ وستیٛ بوٙ پەراویٛز و پەنا، چاگەنە هەروٙڵی و لەقی و هاڵیگای بە چەموو ویٛت وینی، بەڵام هەر وەختیٛچ مەجالش دریابوٙ پەنە و مەید٘انەنە بییٛ بوٙ، ئاوەد٘انی و سەرکەوتەی و سەربەرزی بە گرد٘وو گیانی ئەرەویای کەری.
تاوی لاچەمیٛوە وزی پەی لاپەلەکاو تاریٛخی.
ژەنی جە هەورامانەنە پیٛسە ویرچەمە و مەکتەبی حەسابش پەی کریان و چوون ساحیبوو پەروەرد٘ەی ڕیٛک و پیٛکی و بنجداری بییٛنە، دایم تاوانش چین و توٙرمی ڕەسەن، ڕیٛخەد٘ار و هەرپاسە ساحیب ئاوەز و نەزاکەت پەروەرد٘ە و خەڵات کەروٙ.
ئا زەبر و زەنگیٛ کە ناحەزاو ڕوٙزگاری ئاورد٘یٛنیٛ ملوو ئی وەڵاتیرە، ئەگەر ئی بنەوا و بنەڕەتیٛ نەبیەنیٛ، گیٛرە ئیسە هەزاران ساڵیٛ بیٛ چیٛویٛ بە نامیٛ هەورامی نەمەنە بیٛ و ڕوٙزگاری بیٛ ڕەحمی دلیٛ گیٛجاوە سامناکەکاشەنە نقمەسار کەرد٘ەبیٛ و کەس شوٙن و قوڵاخش نەزانیٛ!
ژەنەو هەورامانی زەمانیٛ ساحیبەو ئی گرد٘ گەورەیی و سەروەری و کەراماتا بییٛنە کە جە فرە وەڵاتەکانە ژەنی پیٛسە لەکەو بەد٘نامی و ماییٛ سەرشوٙڕی حەسابش پەی کریان و هەر وجوود٘شا پەی نەنیەنەرە!
وەختیٛ جە وەڵاتایتەرەنە ژەنی پیٛسە دەسینە و کاڵا و ئاژەڵی تەماشە کەریەنە، فرەو پیایەکاو هەورامانی دماگیروو نامیٛشا ئەد٘اشا بییٛنە و بە ئەد٘یٛشاوە ئەشناسیەنیٛ و ئیسەیچ نموونیٛ فریٛما هەنیٛ.
جا واتەی ئی هەقیانەت و تاریفا، چەمەڕوانی جە ژەنیٛ هەورامییٛ فەرتەر و ئەرکەکاش قورستەریٛ کەروٙ و مشیوٙم گرد٘وو هیٛز و توانایەکاش وزوٙ هەرمانە پەی ژیوایە ئینسانی وەراوەری ویٛسەری.
“8”وو مارسی بوٙنە و بهانە و نوونگیٛوەن تا ئی شانازیا و ئی سەروەریا و ئی گەورەیا بارمیٛوە ویر و بە دڵ و بە گیان ئی ڕوە مەبارەکەیە مەبارەکباد٘ی واچمیٛ بە گرد٘وو خاتوونە ئازیز و وەشەویسەکاو هەورامانی و پەنەشا واچمیٛ ئەرک و زەحمەتتا وەرەچەما و ساقی و سڵامەتی و وەشبەختیتا گەورەتەرین ئاوات و ئارەزوومانە.
ئازیزا ئی ڕوٙتا مەبارەک بوٙ، نەک جاریٛ، بەڵکوو هەزاران هەزار جاریٛ.
دما واتە:
خاتوونیٛ هەورامانی خاس خاس بزانا: “جە دامانوو ژەرەژیٛ کولەداشتیٛنە هەڵوو پەروەرد٘ە مەبوٙ!!
و تەنیا ئەد٘ای ئازا و نەتەرسە و لایقە متاووٙ ڕوٙڵەی ئازا و نەتەرس و لایق پەروەرد٘ە کەروٙ.”
خانمیٛ هەورامانی وەختیٛ ئینە ویەرد٘ەی پرشنگدار و پەڕ شانازیشانە، مشیوٙم هەڵوو ئاسا شان بە شانوو پیا ئازا و نەبەرد٘ەکاشا، ئیٛشکچییٛ کەشە بەرزەکاو هەورامانی سەربەرزی با و نازا ناحەزیٛ و مرد٘ارەوەریٛ لاکەما کیٛشا و ڕەگ و ڕیشەما بەربارا!!
سوبحان ئەمینی 8 و مارسوو 2019 وەراوەر چەنی 18 سیاومانگەو 1398 کوٙچی ڕوٙجیاری سەرچەمە: هەورامان نێتزوانی نەرویجیی… زوانێو یام دوویٛ زوانیٛ؟

زوانی نەرویجی جە وەڵاتو نەرویجینە پەنج ملویٛن کەسێ قسیٛش پەنە مەکەرانیٛ، نەرویجیەکیٛ ئەو زوانەکێ سویدی و دانیمارکی یاوانە و پەنەش منویسا و قسیٛش پەنە مەکەرانیٛ. یانی کرییٛ گرد با بە یەک زوان، وەلێم ئیسە هەریوشان بییەن بە زوانێوی سەربەوێ.

زوانی نەرویجی(نروژی) ئەپی جوٙرە کەوتەن دلیٛو ڕیزبەندی زوانە هیندو ئەوروپیەکانە( زوانە هیندو ئەوروپیەکیٛ/ زوانە جەرمانیەکیٛ/ جەرمانی سەرین”سکەندەناڤیەکیٛ”/ سکەندناڤیەکیٛ وەرپڕی)، زوانە سکەندەناڤیەکیٛ بنەچێوی هامبەششان هەنەن، هەکە وەڵاتەکانو( سویدن، دانیمارک، نەرویج، ئایسلاند و ڤاروس) قسیٛش پەنەکەرانیٛ.
زوانی نەرویجی Norsk ( بەئینگلیزی Norwegian language ) جە وەڵاتو نەرویجینە نزیکەو پەنج ملویٛن کەسا قسیٛش پەنە کەرانیٛ، نەرویجیەکیٛ ئەو زوانو سویدی و دانیمارکی یاوانە و تاوا پەنەش بنویسا و قسیٛش پەنەکەرانیٛ. یانی کرییٛ گرد با یەک زوان، وەلێم دەسەڵاتی سیاسی پاسەش کەرد کە هەریوشا بوٙ بە زوانێوە جیاکار، مەشوٙ چیٛگەنە مدرمیٛ و سەرنجە دەیمیٛ کە دەسەڵاتی سیاسی چنڎە یاردیدەرن پەی دروسبیەی زوانی و گەشەکەردەیو زوانی و زاڵبیەیو زوانی.
سەردەمو فرە زووینە ئەلفو بیٛ”ڕونیە” بەکار ئاریٛنیٛ، زوانو نویستەیشا پەی یوەمجاری بە وچیٛ لاتینییٛ جە ئایسلاندەنە نویسیان و گەشەش کەردەن. سەدەو سیٛنزەیەمینە و چواردەیەمینە یەریٛ نویسزوانیٛ[1] پەیڎا بییٛ پەی هەریەری شانشینەکەی(دانیمارک و نەرویج و سوید). چەرخو زەمانەی پاسە گیٛڵا دوویٛ زوانیٛشا مەنێوە( زوانی سویدی و زوانی دانی”دانیمارکی”) بییٛ بە زوانی ڕەسمی وەڵاتەکاو دانیمارکی و سویدی، تائیسەیچ هەنیٛو زووانو دەسەڵاتو هەردووە وەڵاتەکەینیٛ. زوانی سویدیچ بەجیاو وەڵاتو سویدینە هەن.
زوانی نەرویجی پەشتیوانی سیاسیش نەبیٛ چوونکاتەی پاڎشاکیٛش دەسەڵاتشان کزو کەم هازبیٛ، ماوەو سەدەو چواردەیەمینە سویدو نەرویج یوٙشا گیٛرت، دماتەر کوٙتاو سەدەو چواردەینە هەر یەریٛ وەڵاتیٛ (سوید و نەرویج و دانیمارک) یوشا گیٛرت، یوٙگیٛرتەی فروانتەر بی چیٛرو سایەو پادشاکانو دانیمارکینە بیٛنیٛ. ساڵەو 1521 سوید زیاوە دڵیٛ یوٙگیٛرتەکەینە، جیاش ئاست. وەلێم نەرویج لکا دانیمارکیرەو بە کەردەیی بی بەبەشیٛو جە دانیمارکی، نویسزوانو دانی بی بە زوانو گردی و یاگیٛ ئەو زوانەکاش گیٛرتەوە. سەدەو شانزەهەمینە کە وەڵات بی بە پرۆتستانتی، کتیٛبی پیروٙز بە لاتینیٛ بی، هورشاگیٛڵنا بە زوانی دانی[2]، چاوەختەوە تا ماوەو یەرەسەڎ ساڵا زوانی دانی بی بەزاونو هەردوە وەڵاتەکەی، یانی نەرویج و دانیمارک.
چی سەردەمنە بابەتێوی تەر ئامان دلیٛ کە زوانی دەمواچەن، بەدریژایی قەراخو ئاوەکا و دلیٛ کەشو کوٙکانە، جوٙرەها لەهجیٛ پەیدا بیبیٛنیٛ گەشەشان کەرد، کە دوور جە زوانو نویستەی شارەکان بیٛ. هەرکەس گەرەکش بیێ بوانوٙ جە زانستگانە مەشیا لوایا پەی دانیمارکی یام وەنگیٛوەنە کە بە زوانی دانی بیێ. زوانی دەموچ بە قەرزگیٛرتەی بڕێ واتیٛ دانییٛ گەشەی خاسش کەرد.
جەنگو ناپلیونینە، دانیمارکیەکیٛ جە بەرەو دوٙڕیاکانە بیٛنیٛ، ئینەیچ بی بایسو دوٙڕنای وەڵاتو نەرویجی چیٛرو دەسەڵاتیشنە. ساڵە 1814 عیسایی کەوت چیٛرو دەسەڵاتو سویدی، وەلێم جوٙرێ جەدەسەڵاتی ئوٙتوٙنومیش بیٛ” ” خودمختاری. تا ئیٛ هەنگامیٛ زیاتەریٛ نییٛ ڕووەو ویٛسەری، ساڵەو 1905 یوٙگیٛرتەی سویدی و نەرویجی نەمەن، نەرویجیەکیٛ دەوڵەتیٛوە ئامادەکریاو ویٛشا بیٛشان، هەستیٛوی بەهیٛزو نەتەوایەتی و زوانێوی تازەیشا چەکەرەش کەردەبیٛ.
هەر دماو ڕزگاربیەیشان چیٛردەسو دانیمارکینە نویسەرە نەرویجیەکیٛ، دەسشان کەرد بەنویستەیو ئاردەینەی واتیٛ تازیٛ پەی دلیٛو نویسزوانەکەیشان. بنەڕاوە هەوڵیٛشادێ پەی ئەوەنویستەیو ڕازە دەمواچەکانو دلیٛ خەڵکی، ساڵەو 1840 ینە چاپشا کەردیٛ. سەرەمڕیٛ بییٛ چی نویستەیە ، بە وەرپیکو ئانەی کە نویسزوانێوە تازەش چەنە بەربشوٙ. پی زوانیە واچیٛنیٛ زوانی دانی-نەرویجی Dansk-norsk. ئەپی جوٙرە زوانی دانی- نەرویجی کە زوانو نویستەی بیٛ، پاسەش سەرئاما بی بە زوانو دەمواچی دلیٛو شارەکانە قسیٛش پەنەکەریٛنیٛ، نویسەرکیٛشا هەمیشە هەوڵیٛنە بیٛنیٛ پەی خاسکەردەی ئی زوانیشا، پلە بە پلە و پەیاپەی سەرمڕیٛبیٛنیٛ پەی فاڕایش و گەشەکەردەیش. زوان ئەشناس″کنود کنودسنknud knudsn)) یوٙ بیٛ جە پسپوٙراو ئی ڕیٛبازەیە، چەنی نویسەر ئیبسنIbsen .
چی بەرەگانە ململانیٛ پەیدابییٛ بە مەبەستو خوڵقنای زوانێوە تازەی، گەرەکشابیٛ کە نویسزوانێوی نەرویجی بارانە و دروسنا کە واتیٛو دەگایەکاو نەرویجیش چەنەبا هەم نویستەی نەرویجیو سەدەکاو دلیٛراسەی بارانە دلیٛو ئی نویسزوانیە. هوروشکنایشا کەرد دلیٛو گردو دەگایەکاو لەهجەکاو نەرویجینە، پیجوٙرە نویسزوانیٛشا دروسنا بەنامیٛ (لاندسمۆڵ Landsmal) بە (زوانو وەڵاتی) نامیٛشا نیا. ئی زوانە پەی ئەدەبیاتی بەکارشا ئاوەرد، کەسانیٛ تەریٛچ کەوتیٛ شوٙنیشاو هامکاریشا کەردیٛ پەی هەرمانکەردەی، ئیڤار ئوسنIvar Aasen ڕابەرو ئی ڕاگایە بیٛ.
ئەپی جوٙرە دماو نیمسەدەی کاریگەری و شوٙنەماو زوانی دانی نەمەنە و دوویٛ نویسزوانیٛ پەیڎا بییٛ، هەردوویشا پەشتیوانیشان وەنە کریا. وەلێم بە تەشکی جیاواز، زوانو دانی- نەرویجی دلیٛو شارەکانە بەتایبە پایتەختنە و لاو “وەرکەوتو واری” وەڵاتیوە پەشتیوانیش کەریٛنیٛ. زوانو لاندسمۆڵی دەگانشینەکیٛ پەشتیوانیش کەریٛنیٛ، تایبە هەریٛمەکانو وەرپڕو وەڵاتینە. هیچکام جە زوانەکا زاڵیٛ نەبییٛ ملو یوترینیرە، هەردوویشا پیٛسەو زوانو نویستەی دڎانشا نریا پوٙرە. زیاتەر جە سەڎ ساڵیٛ چاوەڵی جە دەسور دلیٛو وەڵاتینە ساڵەو1892 عیسایی دەربارەو وانای بنەڕەتی جە وەنگاکانە، بڕیار دریابیٛ کە ڕاوەبەرو وەنگای پەیش هەن یوٙ ئەچی زوانا هوٙرچنوٙ پەی وانای، وەلێم مەشوٙ زاڕوٙڵەکیٛ فیٛرو وانای و نویستەی هەردووی بانیٛ. ئی ئاژە تائیسەتیٛ نەفاڕیان و پیٛسەو ویٛش مەنەنوە یانی هەردوویٛ تەشکیٛ نویستەی وانیا و مزانیا.
ئانە هەکە نامیٛش دانی- نەرویجی بیٛ ئیسە نامەکیٛش فاڕیێنە پەی (بوکمۆڵ Bokmal ) زوانو کتیٛبیش پەنە ماچا،(Norwegian Bokmal). ئا زوانیچە کە جەلاو ئیڤار ئۆسنیوە کە بەلاندسمۆڵ نامیٛ نریا، ئیسە پەنەش ماچا (نینوشک یام نەرویجی تازەnynorsk ).(Norwegian Nynorsk). ماوێوە هەردووی زوانەکیٛشا تیٛکەڵ کەردیٛ کە وەرپیٛکێوە سیاسیش بیٛ نامیٛشا نیا(Samnorsk) نەوریجی هامبەش، وەلێم ئانڎە دریٛژەش نەکیٛشت جە ساڵەکاو 1960 میلادینە وازشا ئارد چی هەنگامیٛ، ئتر هەردووە زوانەکە ویەریٛنیٛ. وەلێم ئیسە زوانو بوکمۆڵیBokmal فرەتەر بەکارمەیوٙ نزیکەو %85-90 خەڵکو نەرویجی بەکارمارانە، وەختەکارێنە زوانو نینوشکی وەلتەر تا جەنگو دووەمو جیهانی فرەتەر بەکار ئامان، وەلێم ئیسە بەکار ئاردەیش کەم بیەنۆ تا یاوان بە %10-15.
زوانو بوکمۆڵی گرنگی مڎوٙ بە ڕوشنویری دەگای و چەنیەتی ژیوای دەگانە، زوانو هاگادرینامەکان، زوانو موزیکی و وەشی و ئاهەنگەکان، زوانو گوڤار و ڕوٙنامەکان، زوانو بازرگانی و تەکىەلۆجیاین. زوانو نینوشکی زوانو یاڎە نیشتمانیەکان، بوٙنە ڕوٙشنویریە ناوچەیەکان، یانی نویستەی نینوشکی فرەتەر تەشکیٛوە ناوچەگەریش گیٛرتەن.
دلیٛو وەڵاوت نۆرویژینە دوویٛ زوانیٛ تەریٛ هەنیٛ و بەکار مەیا کە هنیٛ کەمینەکانیٛ( زوانی رۆمانی/لاتینی چەنی زوانی ڕۆدی کە زوانو قەرەچیەکان). هەرپاسە فرەینەو خەڵکو نۆرویژی متاوا بە ئینگلیزی قسیٛ کەرانیٛ کە بەڕاژەو %90 ین. زوانی ئینگلیسی جە وەنگاکانە وانیوٙ. هەرپاسە بە پلێوەکەمترە زوانەکاو ئەڵمانی و سپانی و فەرنسی و ڕوسی و ژاپۆنی و لاتینی هەن وەڵاتەکەنە.
ئەنجومەنو زوانو نەرویجی مەرزیانرە پەی ڕیٛکوستەی هەرمان و کارو هەردووە زوانەکەی، بەپاو یاسایێوە تایەبەی ڕیٛکشا وستەن. زوانی نەرویجی بە ئەلفوبیٛ لاتینیە منویسوٙ، 29 وچیٛش هەنیٛ.
پەی ماوێوە دریٛژی جەنگ و قینەبەریٛ میانو هەردووە لاو قسیٛکەرانو زوانەکانە بیٛ، جارجار ویرو باوەڕی سیاسی شاریاوە پەشتەو ئی قینەبەریٛوە دیارەبیٛ. زوانی نەرویجی تازە پەیوەنیش بە پەیلواکانو ڕادیکاڵی سیاسی و ناسیونالیزم و نیشتگاو دەگایەکا بیٛ. زوانو کتیٛبیچ پەیوەندیش چەنی کوٙنە پاریٛزی و دەسوچنەکاو(نخبە) شاریوە بیٛ.
کاشی بەعەمەل ئاما ، ئیسە ئاژەکە فرەئارامەن، هەردووە نویسزوانەکیٛ پاڵو یوترینە ژیوای گوزەرنا، سنورو میانیشا بە جوٙرێوە کاڵتەر بیەنۆ، بەناچاری نویسەرەکیٛ هەست نمەکەرانیٛ و بیٛ ئیلاو ئەولاکەردەی مەشوٙ بە جوٙریٛ جە جوٙرەکا زوانێوەشا هوٙرچنا پەی نویستەی، پی جوٙرە تەنیا جیاوازی تاکی گنوٙ وەرەچەم.
زوانی نەرویجی حاڵەتیٛوە نائاسایین”شاز″.چون بڕێ وەڵاتیٛ زوانشا پەی ویٛشا وەشکەردەن، بەهوکاری سیاسی و نەتەوەیی، زوانو نویستەی و دەمواچی، پیٛسەو وەڵاتو (وارو ئەفریقای) کە زوانی ئەفریکانزیش پەی ویٛش خوڵقنان.
حاڵەتە نائاساییەکە ئانەنە کە وەڵاتێوە تازە پەشتیوانی مکەروٙ جە دوویٛ نویسزوانان، ئینە وەڵتەریچ جە وەڵاتو گریکینە بیەن( زوانی کاساریویوسا و زوانی دیمۆتکی) وەلێم چی دمایەو فاڕیان و بیەن بەیک زوان.
ئەپی جوٙرە وەڵاتو نەرویجینە بە یاسا ڕامەڎوٙ”مڎوٙ” بە دوویٛ نویسزوانا بەیەکسانی هەرمان و کارو ویٛشان بکەرانیٛ، بیٛ ئانەی گوٙش بڎوٙ کە ئینە هەرمانێوە خەتەرەنە پەی بەشبیەی وەڵاتی پەی دوویٛ دەوڵەتاو دوویٛ نەتەوا. ئینە تازە ڕوەش نەڎێنە وەڵات نەبیەن بە دوویٛ لتیٛوە، ئینەچ نونگیٛ ڕوٙشنیٛ ویٛش هەنیٛش، سەربارو ئانەیچ لایەنگیٛریٛ هەردووە زوانەکەی پەیلوی جیاواشان هەن سەرو زوانی و سیاسەتی و بابەتیٛ تەریٛ، گرد هام پەیلواینیٛ کە کە یەک نەرویج هەن و یەک زوانیچ هەن. نەتەوەسازی هەمیشە حاسێوە بەرزتەرش هەن جە پەرسەو زوانی، پەوچی جە باری سیاسیوە ڕاشادا کە هەردووە تەشکەکەو زوانی بانیٛ.
بیەی زوانگەلێوە یام چنڎ زوانێوە بابەتێوەن لاو بەکارئاوەرکاشەوە بڕیارش سەر مدریوٙن، ئەگەر خەڵکو نەرویجی باوەڕشان پاسە بیایە هەکە دووە نویسزوانەکە نمانەری دوویٛ زوانا تەمام جیاوزی مکەرانیٛ، ئانە جوٙرێ تەرش سەرئیٛ، وەلێم بە پاو یاسای و بەکارئاوەردەی دوویٛ شیٛوە زوانیٛ دەمواچی نمانەریٛ هەمان زوانینیٛ جە دوویٛ تەشکیٛ نویسزوانینە. ئینەچ فرە نائاسایین وەلێم مەحاڵیچ نیەن.
جە وەڵاتو ئیٛمەیچنە ماشەڵا زوانیٛ فرێنیٛ، گردیچ جە بنەیانێوە زوانیەنیٛ، وەلێم تائیسە نەتاوانما پیٛسەو نەرویجی کەرمیٛ یانی گردو زوانەکا زوانو نویستەیشان بوٙنە چەنی زوانو دەمواچی، ئینە پیٛسەو نەرویجی کەوتەن سەرو بەکار ئاوەرەکاش مەشوٙ مەژگشان بکەراوە فاشیزمی زوانی وزالاوە، هیچ زوانێوە جە زوانێتەری باڵاو بەرز نیەن، گردو زوانەکا پیٛسەو یوینیٛ خوای خوٙڵقنێنیٛ بەیەکسانی، ئتر تەماعە دەسەڵات و تیٛرنەواردەی پاسەش کەردەن بڕێ زوانیٛ با بەچیٛردەسیٛ و بڕێ زوانیٛ با بەزوانو دەسەڵاتی و زانستی و گردچیٛوی.
ئەگەر ئاروٙ سەرنجەو هەرێمو کوردەسانی دەیمیٛ وینمیٛ کە بە کەردەیی دوویٛ زوانیٛ هەنیٛ چی هەریٛمەنە، وەلێم ئاژەو هەریٛمی پیٛسەو وەڵاوتو نەرویجی نیەن، چوون نەرویج وەڵاتەن و بە پاو یاسای و دەسوری زوانشا ڕیٛکوستەن، وەلێم ئانە دیار نەبوٙ جە هەریٛمنە دەسورەن کە ئامیانو ڕیٛکوستەی گردو چیٛوەکان¸ زوانو نەرویجی کە یەکزوانەن و بیەن بە دوویٛ بەشیٛوە. وەلێم هەرێمو کوردەسانینە چنڎ زوانێوەما هەنیٛ کە هامسروشتیٛنیٛ یام هام بنە یانەنیٛ گردشان ئەندامو یەک یانەینیٛ(برا زوانیٛنمیٛ)، یانی تا ئیسە نەتاوانشا یاساو زوانی بە ڕیٛکو پیٛکی مەرزنارە، هەر بە حساب زوانو کوردی زوانی رەسمین(تاک زوان)، وەلێم جە سەرزەمینو واقیٛعینە دوویٛ زوانیٛ هەرمانە مکەرانیٛ کە بادینانی و سورانین. وەختەکارێنە زوانو گورانی- هەورامیچ هەن و مافو ویٛشەن کە وەرزنای بکەروٙ بە مافە فەرهەنگیەکاش جە نویستەی و یاوانای و میدیای و ڕوٙنامەی و کتیبیٛ و وانای جە وەنگاکانە، چون مافی شەرعی وێمانە و خەڵکو ئی وەڵاتەینمیٛ جە وەشی و تشینە بەشداری خاسما کەردەن پەی ئەرەمەرزنای ئی هەریٛمیە. پیٛسە قەدیمی فەرماوان خۆ جە ژەنە عەرەبەکیٛ نیەنمیٛ تا بیٛ مافیٛما کەرانیٛ.شارەزوور گیانبازێ تەرش بە ئازادی کوردستانی و مرۆڤایەتی بەخشا

جە مدرامان دژ بە هێرش و ئەرەگێرتەی تورکیا-یەنە، گەریلا نەبەز لەتیف ئەشناسیا بە فیداکار شارەزووری شەهید بی.

کۆمیتەو خانەوادەو شەهیدێ (پەکەکە-PKK)ی جە کوردستانی وارین شناسنامەو گەریلایێ هەڵەبجە-یش ئاشکر کەرد، کە جە مدرامان دژ بە هێرش و ئەرەگێرتەی تورکیایەنە شەهید بییەن. کۆمیتەکە ئاشکراش کەرد: "گەریلا نەبەز لەتیف ئەشناسیا بە فیداکار شارەزووری ئەندام جە هێزەکێ پارێزنای گەلی (هەپەگە-HPG)، جە 1و مانگەو ژوئەنی ۋیەردەی جە زاپ بە بۆردومانو باڵەپڕە جەنگییەکێ تورکیای شەهید بییەن".
کۆمیتەکە شناسنامەو شەهیدیش پی جۆرە ئاشکرا کەردەن:
نامێ: نەبەز ئەشناسیا بە: فیداکار شارەزووری نامێ ئەڎێ: نازیمە موحەمەد ئەمین نامێ تاتەی: لەتیف موحەمەد جاگە و جەئەڎا بییەی: 1986/ شەشک/ هەڵەبجە/شارەزوور شەهید بییەی: 1، 6 ،2019ی/ زاپ/ هەرێمەکێ پارێزنای مەدیایجە قامشلۆ و کۆبانێ بێبەشکەردەی کوردی شەرمەزار کریا

جە قامشلۆ و کۆبانێ هەزاران کەسێ دژ بە بێبەشکەردەی کوردی جە ئەۋنۋیستەی دەستورو بنەڕەتی سوریایەنە ڕاپیماییشان ئەنجامدا و یەک دەنگ ۋاتشان : "نا پەی (لۆزان)ێۋی تەری".

دمابەدمای ئانەیە کە جە کۆبییەو نەتەوە یوگێرتەکانە بڕیار دریا کە ڕۆژئاڤاو کوردستانی و وەرهۆرز و سەرنیشتو سوریا بێبەشێ بکریانە جە ئەۋەنۋیستەی دەستورو بنەڕەتی سوریایەنە ناڕەزایەتیی فرەش شۆنیەرە ئوما و کەردەکە بە ناڕاست و نادادگەرانە بەنامێ کریا.
ئارۆ چوارشەممە، جە شارو قامشلۆی سەر هەرێمو جزیرەو ڕۆژاڤاو کوردستانی جە چوارچێۋەو ناڕەزایەتیەکانە هەزاران کەسێ دژ بە بێبەشکەردەی کوردی جە لیژنەو نۋیستەو دەستورو بنەڕەتی سوریایەنە ڕاپیماییشان ئەنجامدا و بەتونڎی ناڕەزایەتیشان نیشانەدا. ڕاپیمەرەکێ جە مەیدانو 12 ئاداری شیێ تەلارو نمایندەیی نەتەوە یۆگێرتەکانی جە شارەکە و بە بەرزکەردەی و ۋاتەی دروشمێ چوون، "نا پەی (لۆزان)ێۋی تەری- نا پەی بێبەشکەردەی کوردی و پێکئاماکێ وەرهۆرز و سەرنیشتو سوریای- شەهیدەکێمان شناسنامە و دەستورمانێ- نویستەی دەستوری بەبێ کوردی هیچ ئەرزشێش نییەن - دەستورمان هامپەیمانی کۆمەڵایەتییەن کە بە هونو شەهیدەکانمان نۋیسیانەۋە" کەردەکەشان شەرمەزار کەرد و داۋاشان جە نەیەتەوە یۆگێرتەکان کەرد، تا بڕیارەکەیش سەرڕاست بکەرۆۋە و جارێۋ تەر لۆزان-ێۋیتەر نەسەپنۆنە سەرو کوردیەرە.
هەر پەی هەمان مەبەستی جە شارو کۆبانێ سەر بە هەرێمو فوڕاتی هەزاران کەسێ ڕاپیمایی هامشێۋەشان ئەنجامدا. ڕاپیمەرەکێ شیێ نمایندەیی هامپەیمانی میاندەوڵتی جە دەگاو خراب ئیشکی و داۋاشان جە هامپەیمانیەکەی و نەتەوە یۆگێرتەکان کەرد، "تا نمایندێ ڕاۋەبەری وێسەری دیمۆکراتیکی و ئەنجومەنی سوریای دیمۆکراتیک (مەسەدە)ی بەشدارێ ئەۋەنۋیستەی دەستورو بنەڕەتی سوریای بکەرانێ". ڕاپیمەرەکێ جەختشان کەردەۋە، "بەبێ کوردی و پێکائاماکێ وەرهۆرز و سەرنیشتو سوریای ئەۋەنۋیستەی دەستوری سوری قابیلی قبوڵ نییەن و بێسودەن و دەرەنجامچش نمەبۆنە؛.
یاگۍ ئاماژەیەنە جە هەر دووێ ڕاپیمایەکانە سەرەڕاو کوردی، پێکئاماکێ چوون، ئەرمنی، عەرەب، کلدۆئاسوری و چەرکەس، ئێزیدی، کریستیان و موسڵمانێ بەشدارێ بیێ.جە هەڵەبجە سەنتەرو ژیۋای کریاۋە

جە هەڵەبجە بە مەراسیمی جەماوەری سەنتەرو ژیۋای لق-و وێش کەردەۋە.

ئارۆ شەممە، جە شارو هەڵەبجەی جە مەراسیمێنە کە ۋەرپەرسێ ئیداریێ و حزبیێ، نمایندێ ڕێکوزیا مەدەنییەکان، کەسایەتیێ، ڕۆشنۋیرێ، نۋیسەرێ و هاموڵاتیێ ئامادێش بیێ، سەنتەرو ژیۋای لق-و وێش کەردەۋە. مەڕاسیمەکە بە ساتێ مدرای پەی گیانو پاکو شەهیدانی دەستش پەنەکەرد و دمایی بەنامل سەنتەرو ژیۋای قسێش خێرئامای ئامادەبییەکان کریا. دماتەر ۋەرپەرسو گردی سەنتەرەو ژیۋای قسێش کەردێ و سەبارەت بە گرنگی ئەرەمەرزنای سەنتەرەکەی و ئەۋەکەردەی لق-و هەڵەبجەی باس و هۆرسەنگناییش کەرد و ۋاتش: سەنتەرو ژیۋای ئامانجش پەرەدای و ژیۋنای فەرهەنگ و کلتورو هەورامان-یەن. داۋاش جە گرد کەس و لایێ کەرد، تا دەس گیرۆدەو سەنتەرەکەی بانە تاوەکو بتاونە خزمەتێ گەورە بە هەورامان و هەڵەبجە و کوردستانی بکەرۆنە.
شۆنیشەرە حەمەو حەمە سەعیڎی کەسایەتی ڕۆشنۋیر و سیاسیی هەورامانی ۋاتەو وێش پێشکەش کەرد و ڕۆڵو هەورامانی و هەورامییەکانش جە شۆڕش و کۆشای و وەڵێۋستەی فەرهەنگ و کلتور و ڕۆشنویری و سیاسی گەلو کوردیەنە ۋستەۋە یاد. هەر پاسە ئاماژەش پانەیە دا، کە مشیۆم ئەی سەنتەرە و تەمامو ڕێکوزیایە هەورامیەکێ تەرێ پێوەرە هەرمانێ هامبەشێ سەرو بابەتە گرنگ و هەستیارەکانو هەورامانی بکەرانە و وێشان جە بابەتێ لابەلێ و تەقلیدیێ ڕۆچانەی پارێزنانە.
هەر جە مەڕاسیمەکەینە چەندین بەرهەمێ هونەریی جە گۆرانیێ و موزیکی، سیاچەمانێ ڕەسەنێ و شعرێ پێشکەشێ ئامادەبییەکان کریێ. بە ئەۋەکەردەی بارەگاو سەنتەرو ژیۋای و ئەرمانگەی شێوەکاری پەی کناچە دەست ڕەنگینێ هەورامانی بەنامێ (ئاسودە هەورامی)ێ کۆتایی بە مەراسیمەکەی ئاما.جە باغۆز جەنگ سەختەن و ڕزگارکەردەی مەدەنیەکان بەردەۋامەن

جە باغۆز جەنگ فرە سەختەن و داعش گورزی قورش ۋەنە دریان و پەی پارێزنانی مەدەنییەکان شەڕڤانێ بە هەستیاری ئۆپەراسیۆن ئەنجام مڎانە.

جە شارچەو باغۆزی کە سەر بە پارێزگەو دێرزوورو سوریایەن، شەڕڤانەکێ هێزەکێ سوریای دیموکراتیکی-قەسەدە، بەردەۋامێنێ جە ئۆپەراسیۆنەکێشان پەی پاکسازی-کەردەی شارچەکەی جە چەتەکێ داعشی، کە جە چنڎ سەد مەترێ چوارگۆشەنە دۆرپێچێ کریێنێ.
جەی بارەوە موستەفا بالی ڕاوەبەرو دلێگەو یاۋنەری قەسەدەی بەئاژانسەکێمان فوڕات نیوز (ANF)ی ۋات: "جە باغۆز جەنگی فرە قورس هەن، شەڕڤانەکێمان 6 خاڵێ تەرێ دعشیشان کۆنترۆڵێ کەردێنێ. هاموەخت ژمارێۋی فرێ چەتێ کوشیێنێ و بریندارێ بینێ و 3 شەڕڤانێ بریندارێ بیێنێ. شەڕڤانەکێمان پەی پارێزنانی مەدەنیەکان بە هەستیاری و سەرو-وێ ئۆپەراسیۆن ئەنجام ڎانە، چونکە داعش مەدەنیەکێش بە بارمتە گێرتێنێ و کەردێنێ بە قەغانە پەی پارێزنای وێ".
هەر جە باغوز عەنان عەفرینی فەرماندە جە قەسەدە بە (ANF)یش ۋات: "شەۋێ ۋیەردێ شەڕڤانەکێشان تەپەو باغۆزیشان کۆنترۆڵ کەردەن، کە بارەگایێ سەربازی گرنگ بییەن و هاموەخت هەمبارێۋ کە پەڕ بییەن جە چەک و تەقەمەنی تەقنانەۋە و ژمارێۋی فرێ چەتێ کوشیێنێ".
عەدنان عەفرینی ئاشکراش کەردەن: "شەڕڤانەکێمان بەردەۋامێنێ جە ڕزگارکەردەی مەدەنییەکان و تاۋانشان هەزاران کەسێ ڕزگارێ بکەرانە و فاڕانەشاۋە پەی ناوچەی ئارامی و پارێزیای. هاموەخت سەدان چەکدارێ داعشی ناچارێ بیێنێ وێشان تەسلیم بە شەڕڤانەکانمان بکەرانە".
پەیوەست بە ڕزگارکەردەی مەدەنییەکێ باغۆزی، فەرمانداری گردیی قەسەدەی ئاشکراش کەرد: "جە ئیسەنە دمایین قۆناخ جە ئۆپەراسیۆن-و ڕزگارکەردەی باغۆزی ئەنجام مدریۆنە. بەڵام بییەی مەدەنییەکان و بەکارئاۋردەیشان بە بارمتە و کەردەیشان قەڵغانەی مرۆیی ئۆپەراسیۆنەکەش خاوکەردەنەۋە و بە هەستیاری و ئارامی بریۆنەڕاۋە.سەرەڕاو ئانەیە هەزاران مەدەنیێ ڕزگارێ کریێنێ و فاڕیێنێ پەی ناوچە ئارام و پارێزیاکان. هاموەخت سەدان مینێ داعشی بەرئاۋریێنێ و پووچەڵێ بکریێنێۋە، بەڵام دیسان هەزاران مینێ مەنێنێ".
هەر جەی بارەۋە مەزلووم عەبدۆ فەرماندە جە قەسەدە، بە ئاژانس-و ڕۆیتەرز-یش ۋاتەن: "چەتەکێداعشی پەی وێپارێزنای دەیان تونێلێشان دێنێ ۋنە و بۆمبڕێزێشان کەردێنێ و هەزاران مینێ-شان نیێنێۋە. پۆکەی پەی پاکسازی-کەردەیشان کات لازمەن و ڕەنگا دۋێ تا هەرێ هەفتێ خاینۆنە تا بە تەمامی داعش و مین و تونێلەکێشان پاکسازی بکریانەو دلێنەبریانە".
شارچەو باغۆزی سەر بە پانیشتو پارێزگەو دێرزووری، دمایین یاگێۋەنە کە چەتەکێ داعشیش چەنە مەنێنێ و بە ڕزگارکەردەیش داعش جە ڕۆژئاۋا کوردستانی و سوریای سەرو دەستو شەڕڤانەکێ یەپەگە، یەپەژە و قەسەدەی بەیەکجارەکی کۆتاییشان مەیۆنە.جە 100 ساڵەو ڕزگارکەردەی سلێمانیێنە دیدارو مەحمود خانی ڕێکۋزیۆنە

جە خورماڵ بە سەرپەرشتی یانەو سیاوچەمانەی و بە هامکاری ڕاۋەبەری ناحیەو خورماڵی دیدارو (مەحمود خان-و دزڵییٛ) ڕێکۋزیۆنە کە تایبەتەن بە 100 ساڵەو ئازادکەردەی سلێمانی جە بەریتانیای جەلاو مەحمود خان-یەۋە.

جەی بارەوە یانەو سیاچەمانەی ئاشکراش کەردەن: "جە شارو خورماڵی سەر بە پارێزگاو هەڵەبجەی، بە سەرپەرشتی یانەو سیاوچەمانەی و بە هامکاری ڕاۋەبەری ناحیەو خورماڵی دیدارو (مەحمود خان-و دزڵییٛ) ڕێکۋزیۆنە کە تایبەتەن بە 100 ساڵەو ئازادکەردەی شارو سلێمانیێ جە بەریتانیای جەلاو مەحمود خان-یەۋە کە ئا سەردەمە مەلیک مەحمودی حەفید مەلیک-و کوردستانی وارینی بییەن و سلێمانییە جەلاو بەریتانیای ئەرەگێریێنەرە".
یانەو سیاوچەمانەی ئاماژەش دان کە: "دیدارەکێ ڕوٙو شەممەی 2019/05/04ی سەعات 10:00و بەیانی، جە سەرو مەزارو (مەحمود خان-و دزڵییٛ) جە دەگاو هانەو قوڵی مەبریۆنەڕاۋە. جە دیدارەکێنە سەرەڕاو ڕێزنیای جە مەحمود خانی، 2 بابەتێ پێشکەشێ مەکریانە. بابەتی یەکەم بە نامونیشانو (مەحمود خان شکەنەندەو سنورە دەستکەردەکان - مەحمود خان شکێنەری سنورە دەستکردەکان) کە جە ئامادە و پێشکەشکەردەی ماجد خەلیل مامۆستا زانستگە-یەن، بابەتی دووەم بەنامونیشانو (مەحمود خان هەڵۆیێ جە ئاسمانو نەمریەنە - مەحمود خان هەڵۆیەک لەئاسمانی نەمریدا) جە ئامادە و پێشکەشکەردەی ئەیوب ڕوٙستەم ڕاۋەبەرو مەڵبەندو ڕوٙشنویری هەورامان-یەن".
دمایی پێشکەشکەردەی دووە بابەتەکەی، بە بەشداری جەماۋەری ئامادەبییەی گفتوگۆ و ۋات و ۋاچ سەبارەت بە بابەتەکان و کەسایەتی مەحمود خانی مەکریۆنە. سەرئەنجام بە ئەرەنیای باقە ۋلێ سەرو مەزار مەحمود خانی، کۆتایی بە دیدارەکێ ماۋریۆنە.
مەحمو خان کێ بییەن؟
مەحمود خان کوڕو عەزیز خانی کورو بارام بەگ-یەن، ساڵە 1870 جە دەگاو (دزڵیێ) سەر بە هەرێمو هەورامانی جە بنەماڵێۋی سەردار و دەستۋیەردەی جەئەڎێ بییەن. دمابەدمای کۆچیی دمایی عەزیزخانی تاتەیش بییەن بە سەردار و خان جە دزڵیە و دەوربەرشەنە. مەحمود خان ۋەرو چنەئاماییش هەر زوو هەسارێ بەختیش و سەرداریش گەشیێنەۋە و نامودەنگش هەورامان و کوردستانەرە ۋەڵاۋ بییەنەۋە و هەر زووچ پەیوەندیش چەنی کەسایەتیە دیار و نامییەکێ ئا سەردەمەیە دروست کەردەن و بییەن بە یاگێ متمانەی پەیشان. مەحمود خان سەرەڕاو دەسەڵاتداری ناوچەکەیش، کاری سیاسییش پەی ڕزگارکەردەو کوردستانی جە ئەرەگێرتەی بێگانەی کەردەن و چەنی سانەکێ هەورامانی و شێخ مەحمودی حەفید کە ئا سەردەمە مەلیک-و کوردستانی وارینی بییەن پەیوەندی تنڎوتۆڵش بییەن و ئەندامێ کاراو حزب-و هیوای بییەن.
دمای ئانەیە کە جە 1919 ئینگلیز-بەریتانیا سلێمانیێ مەگێرۆرە و تەنگ بە دەسەڵاتداری مەلیک مەحمودی هۆرمەچنۆنە، مەلیک مەحمودی حەفید هانا پەی مەحمود خانی مەبەرۆنە و داۋاش ۋنە مەکەرۆنە دژ بە ئینگلیزی هامکاریش بکەرۆنە. سەرو ئا داۋاکارییە مەحمود خان جە دزڵیەۋە بە لەشکرێ 5 هەزار کەسیێ و پەڕ چەکی سوارە و پیادەۋە بەرەو سلێمانییە مەجمۆرە. جە 20/05/2019ی ئوردووش جە کەشو گۆیژە مەوزۆنە و پانێچە تەرسی مەوزۆنە دلێ بەریتانیەکان. ڕۆی دماتەر لەشکرو هەورامانی دمای شڕکەردەی و شکستدای ئینگلیزی سلێمانیێ ڕزگار مەکەرۆنە و سەرجەم هێزەکێ ئینگلیزی بە فەرماندەکانشانەۋە دەستگیرێ مەکرۆنە. بەڵام مەیجەرسۆن کە فەرمانڕەواو ئا وەختەو ئینگلیزی بییەن وەڵتەر جە تەرسو مەحمود خان-یەنە سلێمانییەش ئاستێنە جیا و پۆۋە نمەبۆنە.
مەحمود خان یەکەم خان وسەرداو کوردستانی بییەن کە باۋەڕش بەسنورە دەستکەردەکان نەبییەن و بەزنێنێش، هاموەخت یەکەم سەردار و سەرکەردە بییەن کە دماو جەنگ و شکستو دەربەند بازیانی، جەنگی چریکی یان پارتیزانیش دژ بە دوژمنی کەردەن و پەرەش پنەدان. سەرئەنجام مەحمود خان-و دزڵیێ جە ساڵەو 1946یەنە بە پیلاگێڵی دەسەڵاتداری ئێرانی دەرمانوارد کریان و گەشمەردە بییەن. دمای ئانەیە تەرمەکەش مەبریۆنە دەگاو هانەو قوڵی جە هەورامان کە ئیسە سەر بە خورماڵیەن و ئەسپەردە مەکریۆنە.پەژاک پێشەنگوو کۆشای (نەتەوەو  دیموکراتیک)ین جە وەرهۆرزو کوردستانی

پەژاک پێشەنگوو کۆشای (نەتەوەو  دیموکراتیک)ین جە وەرهۆزو کوردستانی و هەوڵ مدۆ پەی بەرزکەردەی ئیرادەو ژەنێ دڵی شۆڕشی و کۆمەڵگایەنە.

چەنی وڕای دەوڵەتو پالەوی کە جە ئاکام و شۆڕش و گەلاو ئێرانی جە ساڵەو 1979 ی زاینی رووەشدا، دەرفەتێ پەی ئانەی کریاوە کە نەتەوەو کوردی تاوۆ بیاوۆ بە مافە وریایەکاش، بەڵام بە داخەوە ئالایەنێ کە ئاکاتە پێشەنگایەتی گەلوو کوردیشا سەروو شانەیوە بێ، ئی دەرفەتەشا خاس بەکارنارد، هەرپاسە کە گردوو دەسەڵاتە کاو ئێرانی پەی ئەرەمەرزیە و وێشا و پەی دەسگرتێی سەروو گردوو ئێرانییرە یەکەمجار هێرششا سەروو کوردستانی کەردەن و ئەگەر تاوابۆشا کوردستانی وزا دەستوو وێشا ئیتر یاگەکێتەری ئێرانی بەڕاحەتی گنادەست، رژێمی تازە پاگێرتەو کۆماروئیسلامی کە جە مایەوە کوڵەنە دەستش گرت سەروو شۆڕش و گەلاو ئێرانیرە و بەردش لاڕێرە، بە فەرمانەو خومەینی هێرشش کەردە سەرو کوردستانی و دەستش کەرد بە قەتڵ وعام. هەرچەند گەلو کوردی گردش جە مەیدان و وەرگیرینە بڕیابێوەنە بەڵام هێزە سیاسیەکێ ئاکاتەیە باتی ئانەی خەلکی ڕێک وزا کەوتێ ناکۆکی چەنی یۆترینی و شەڕوو دەسەڵاتی، رژێم و کۆمارو ئیسلامیش خاس چینەی ئیستفادەش کەردو یاگە پاو وێش پتەو کەرد.
دماتەر 8 ساڵێ شەڕو ئێراقی و ئێرانی فرسەتێتەر ئامابێ وەرۆ. چوون رژێم و کۆماروئیسلامی گیرۆدەو شەڕی بێ و ئەگەر هێزی کوردی ئاکاتەی کارامە بیایا تاوێ پەڵپش پەنە گێرۆ، بەڵام ناکارئامەیی سیاسی و رێبەرایەتی، ئادەرفەتەش جەدەستوو کوردینە بەرد، هێزە کوردیەکێ باتی ئانەیە یەکڕیزی وەڵوزا تا هێزو رووبەڕووبیاوە و کۆماروئیسلامی گەورە کەرا، شەڕو براکوشیشا وەڵوست.
دماو کۆتایی پەنەئاماو شەڕو ئێرانی و ئێراقی کۆماروئیسلامی هێرش و وێش سەرو کوردستانی زیاتەر کەردو دەستشدا بە ترۆر و رابەراو شۆڕش و ئاکاتەو گەلوو کوردی جە رۆژهەڵاتوو کوردستانی. هەرپاسە هێزە کوردیەکێ رۆژهەڵاتوو کوردستانی ئیدیموو باشوورو کوردستانی کریێو رۆژهەڵاتوو کوردستانیشا چۆڵ کەرد. چەنی ئانەیە سەرەتاو نەوەدەکا راپەڕین و گەلوو کوردی جە باشوور و کوردستانی رووەش دا، کە جە ئاکامەنە رژیمی ونمجوو بەعسی جە باشوور و کوردستانی راوە نریاو باشووروو کوردستانی کەوت دەستوو کوردی، پەی ئەرەمەرزیاو پارلمانوو کوردستانی شەرتەو دەوڵەتوو ئێرانی پەی هێزەکاو باشووری ئانەبێ کە مشیۆم کارکریۆ پەی ئانەی هێزەکێ رۆژهەڵاتی یانی کۆمەڵە و دیموکرات بێکاریگەرێ کریا و دەست جە شاخی وەربدا. کە جە ئاکامیچەنە هەر پاسە بی.
دەست وەردەی جە شاخی و ئوردوگانشینی دوێ تراژدیێ گەورێش هەم جە ئاستوو دڵێوێیی حزبەکا هەم دلێ کۆمەڵگاو کوردی جە رۆژهەڵاتوو کوردستانیش چەنە بیێوە. تراژدی دلێوێیی حزبەکا ئانەبێ کە جەلاو کۆماروئیسلامیوە گردوو ئا کادیرە نیزامی و سیاسیا کە گەرەکشانەبێ تەسلیمێ ئا ڕەوشەی با دیاریێ کریەو بە هامکاری هێزەکا باشووری و ئا هێڵێ کە لێی خودو حزبەکانە باوەڕیش بە خەباتی و تێکۆشانی جەدەست دابێ ترۆرێ کریەو جە دلێنە بریەی، تا جاریەتەر شۆڕش هۆرنەگریسیۆوە.
ئا تراژدیەش کە جە دلێ کۆمەڵگاو رۆژهەڵاتوو کوردستانی قۆمیا ئەپێسە بێ، گەلوو کوردی کە بەهایە گەورێش پەی ئازادی دەیبێ و هەزاران رۆلێ قارەمانێش جە سەنگەرو پێشمەرگایەتینە شەهیدێ کریەیبێنی و هەزاران رۆڵێش جە زیندانەکانە کەوتێبێنێ چیرو ئەشکەنجەی و قەنارەدای (سێدارە*، نەیاوا پا یاوگەیە کە قوربانیش پەیدابێ و ئینە کاریگەری نەرێنی گەورەش کەرد سەر و سایکۆلۆژی تاک و کۆمەڵگاو کوردیرە. هەرپاسە مەیدان هاڵی کریا پەی کۆماروئیسلامی تاسیاسەتو بەکرێگیراوەتی و تێکداو کۆمەڵگاو رۆژهەڵاتووکوردستانی پەرە پەنە بدۆ. جە نەتیجەو هاڵی بیەی مەیدان و تێکۆشانی، کۆماروئیسلامی سیاسەت و گیرۆدە کەردەی و بێکاریگەرکەردەی چین و جوانیش کە کۆڵەکێ سەرەکی شۆڕشینە پەرەپەنەدا، تا ئایاگێ پارێزگارو ئاکاتەو سنەی موحەمەدڕەزا رەحیمی کە بەڕەچەڵەک کوردەن بە رژێم و کۆماروئیسلامی واتش چێش زیاتەر چانەی کەروو، ئانا کڵاشینکۆفەم دەست و جەوانوو کوردیوە گرت و بافوورەو تریاک کێشتەیم دەی دەستوە. ئا سیاسەتێ و جیائاستەو مەیدانو تێکۆشانی جەلایەنوو حزبە کلاسیکەکاوە باڵوو کەم هیواییش دا سەرو کۆمەڵگاو رۆژهەڵات و کوردستانیرە. جەلایەتەرۆ کۆمارو ئیسلامی جە دلێڕاسەو دەهەو نەوەدی زاینینە سەرمەست بیەبێ پانەیە کە ئیتر جە ئێرانەنە پەی هەمیشەی مەسلێ کوردیش کپە کەردێنەوە و ئیتر ئی مەسلێ جارێتەر بەرەکەش مەگێرۆ. بەڵام حەقێقەت چێوێ تەرەن، بەڵکوو داگیرکەر بتاوۆ ئاش بەتاڵ بە شۆڕشێ کوردی کەرۆ یان حزبێو کوردی جەبەینەنە بەرۆ، بەڵام هیچکات نمەتاوۆ هیواو ویست و ئازادی دلێو نەتەوەینە بوکشۆ. هرچا کاتەنە کە کۆماروئیسلامی ئیدعاو ئانەی کەرێ کە جوان و کوردیش بەتەمامی بێکاریگەر کەردەن و هیواو سەرکەوتەیش جە نەتەوەو کوردینە کوشتێنە، فرەیوە جە جواناو رۆژهەڵاتوو کوردستانی جە شارەکاوە گێرە تا لادەگاکا جە زانستگاکاوە گێرەش تا فەرمانگاکا شۆنەو راو رێبازوو تازەیرە گێڵێنێ پەی بەردەوامی تێکۆشانی دژوو داگیرکاری کۆماروئیسلامی.
جەلایەتەرۆ تەڤگەرو ئازادی ئاپۆیی کە جە دلێڕاسەو دەهەو حەفتای زایەنیوە بە پێشەنگایەتی رابەر ئاپۆی دەستش بە تێکۆشانی نەتەوەیی و دیموکراتیکو وێش کەردەبێ و جە فرەو چێوانە جیاوازیش بێ چەنی هێڵەو کلاسیکی بەتایبەت چی دوە خاڵەینە، یەکەم سەرو ئەساسوو نەتەوەیی بیەی و کوردستانی بیەی بنەماو تێکۆشان و وێش نیابێرە نە پەی پارچیە یان هەرێمێ و دووم باتی هیوابەستەی بە هێزە دەرکیەکا باوەری و پەشتبەستەیش بە پتانسیڵوو دلێ کۆمەڵگاو کوردی بەستێبێ و باوەڕیش پانەی بێ کە گەورەتەرین هێز دژوو داگیرکاری هەر ئینا دلێ خودو کۆمەڵگاینە، بەشەرتێ هێزی پێشەنگ خاس بتاوۆ رێکش وزۆ.
ئی دوە هێزە یانی هەم لێگەڕین و کۆمەڵگاو رۆژهەڵات و کوردستانی بەتایبەت چین و جوانی هەم ئارمانجی نەتەوەیی رابەر ئاپۆی، جە دلێڕاسەو دەهەو نەوەدینە دەسشا یاوا یۆترینی و هیوایە تازەشا بەخشا بە کۆمەڵگاو رۆژهەڵاتو کوردسانی و تا ئەی ئی دوەهێزە فرەتەر یۆگیرێ بێنێ. تەرجومەو بەرهەمەکاو رابەر ئاپۆی و کریاوەو مەد تیڤی کاریگەری گەورەش بێ سەروو ئی رەوتێرە. گەلەکۆمەی دلێدەوڵەتی 1999ی زایەنی وەرانوەرو گەلوو کوردی و رابەرایەتی ئازادوو گەلووکوردی، کارداوەی گەورەش چەنە بیوە، گەلەکەما جە رۆژهەڵاتو کوردستانینە کە پێشتەر شاهێدو گەلەکۆما جەوەرانوەرو رابەرەکاشوە بیەبێ، قینەو توورەی وێش جە داگیرکاری ئاشکرا کەردەو پەی شەرمەزارکەردەی گەلەکۆمەو 15 و شوبات و1999ی هەر جە ماکۆ وە تا ئیلام دەستش کەرد بە وێنیشاندای و ناڕەزایەتی بەربڕیەی. ئینە پەی داگیرکاری کۆماروئیسلامی تەحمول نەکریاو هێرشش کەردسەرو سەرهەڵدانەکارە و جە یەرێی رەشەمەینە هێرشەکە یاوا لووتکەو کۆماروئیسلامی دەستش بە قەتڵ و عامی کەرد کە جە شاروو سنەینە زیاتەر جە 30 هاموەڵاتییو جە شارەکاتەریچەنە پێسەو مەریوانی و ئورومیەی هاموەڵاتیێ شەهیدێ کریەی. دماو ئی رووداویە فرەیوە جە جواناو رۆژهەڵات و کوردستانی پەیوەستێ بیێ بە تەڤگەرو ئاپۆییوە، بەشێ چا جوانا بەشدارێ ریزەکاو گەریلای بیێ و بەشێتەری جە دلێ شارو دەگاکانە دەستشا بە بەڵاوەکەردەوەو شۆڕشوو تازەو رۆژهەڵات و کوردستانی کەرد.
ئا جوانێ کە پەیوەستێ بیێبێنێ بە تەڤگەری ئاپۆییوە سەرو بنەماو پەرسپەکتیوو رابەر ئاپۆی، پەی خاوەنداریکەردەی جە وونەو شەهیداو یەرێ رەشەمەی و سەرهۆرداکاو گەلوو کوردی و هەرپاسە پەی بەڕێکوزیاکەردەو نەتەوەو کوردی جە وەرانوەرو داگیرکاری کۆماروئیسلامی بە پەشتبەستە بەفەلسەفەیوە تازەی،رێکوستەیوەشا چیروو نامێ تەڤگەرو یەکیەتی دیموکراتیکی مەرزنارە.
ئی تەڤگەرە زیاتەر بە شێوازیە نهێنی کار کەرێ و ئارمانجش وەڵ وستەو کۆمەڵگای مەدەنی و ئامادەکەردەو زەمینە و شۆڕشی جە رۆژهەڵات و کوردستانینە بێ. ئی تەڤگەرە جە سالەو 2000ی تا 2003 پی شێوە کارش کەرد.
چا دماوە جە لایەنوو بزوتنەوەو یەکیەتی دیموکراتیکیوە، پێشبینی ئاماسەرکارو هێڵەی موحافیزەکارێ جە ئێرانەنە کریا، کە ئی پێشبینیە دماتەر راست بەرئاماو دەوڵەت و ئەحمەدینژادی بە کاراکتری موحافیزەکارانەتەر و میلیتاریستیوە ئاما سەرو کاری و بە توندی هێرشش کەرد سەرو گرد چالاکییە مەدەنی و دیموکراتەکاو گەلوو کوردی جە رۆژهەڵاتو کوردستانی و رۆڵش پێسەو کودەتاو 12 سپتامبر و تورکیای بێ کە بە ئارمانجوو رووبەڕووبیەوە و شۆڕش و ئا کاتەو باکوورو کوردستان رووەش دا.
جە ئاکام و ئی پێشبینیەیە ئا بڕیارە گیریا کە ئیتر تەنیا تێکۆشانییە شاراوە و مەدەنی وڵامدەرنیەن و ئاستوو هێرشەکاو کۆماروئیسلامی داگیرکاری ئەوەجەو رێکوزیاێوە سیاسی، کۆمەڵایەتی، ئیدئولۆژی و پارێزناو رەوای، فەرز کەرۆ.
هەرچا چوارچێوەنە جە رۆ 4-4-2004 جە ئاکاموو کونگرەیونە پارت و ژیواو ئازاد و کوردستانی پەژاک مەرزیارە و سەرو بنەماو ئا هەدەفاو ئا کارو خەباتەی کە زیاتەر جە 10 ساڵێ چاوەڵتەر دەستش پەنەکەردەبێ ئاما مەیدان و تێکۆشانی.
جیاوازی پەژاکی ئانەنە کە جە ئاکاموو گۆڕانکاری حکومەتی جە ئێرانەنە نەمەرزیارە، بەڵکوو جە حاڵیەنە مەرزیارە کە کۆماروو ئیسلامی وێش جە ئەوپەڕو بەهێزینە نیشانەدێ و ئیدعاو ئانەی کەرێ کە ئیتر مەسەلێ کوردیش کپەکەردێنەوە.هەرپاسە ئەرەمەرزیاو پەژاکی تەنیا ئەرەمەرزایاو پارتێوە نییا، یانی مەبەست ئانەنەبێ چن پارتیێ هەنێ با پارتەتەریچ بۆنە. پەژاک پێویستیە مێژووی وسیاسی  کۆمەڵایەتی و فکری بێ. پەژاک رخنەدانێ بێ جەوەرانوەر و لاوازیەکاو هێڵەی کلاسیکێ کە قارەمانیەتی و فیداکاری نەتەوەکەیما نەیاوناش بە بەرهەمی پێویستی.
پەی ئانەیچ تاومێ واچمێ:
هێڵەی کلاسیکە چننە پارچەگەرایی وەڵ وزۆ پەژاک هەوڵمدۆ پەیوەندی نەتەوەیی وەزهۆرز کوردستانی چەنی پارچەکا تەری بەرز کەرۆوە، خەتەی کلاسیکە هەرێمگەرایی وەڵوزۆ، بەڵام پەژاک هەوڵ مدۆ پلان و بەرنامە مجۆرە پەی گرد مەحالەکاو رۆژهەڵاتو کوردستانی و خاوەنداری کەرۆ جەگردو مەحال و زاراوە و فەرهنگی مەحالی و باوەڕیەکا ئا بەشەو وڵاتی و سەرو پرۆژێ نەتەوەو  دیموکراتیکی، هەرمانە کەرۆ. چننە خەتو کلاسیکی پیمانەکا پیاسالاری دلێ وێشەنەو کۆمەڵگاینە وەڵ وزۆ پەژاک ئاننە هەوڵ مدۆ پەی بەرزکەردەوە و ئیرادەو ژەنێ دڵێ مەیدان و شۆڕشی و کۆمەڵگاینە. چنە هێڵەی کلاسیکە بە بیرۆکەو پیرسالاری پتانسیێڵو جوانی وەرپەنگ کەرۆ ، پەژاک هەوڵ مدۆ جوان و کوردی کەرۆ خاوەنوو ئیرادەی و رێکوستەی.
هەرپاسە پەژاک جوابییە بێ پەی خەیاڵپڵاواو داگیرکاری کۆماروئیسلامی کە باوەڕ نەکەرێ جارێتەر رووبەڕوو مەسەلێ کوردی بۆوە. باوەڕنەکەرێ جارێتەر گنۆ وەرو زەربەو پارتیزاناو کوردستانی. باوەڕنەکەرێ جارێتەر هیواو نەتەوەی بە شۆڕشی و سەرکەوتەی چرۆ کەرۆ. بەڵام جەماویە کوڵەنە بەرخودان و پەژاکی شاخ و شار و دەگا و زیندانش گرتۆ. کۆماروئیسلامی کە جە ئاکام و کارو خەبات و پەژاکی جارێتەر رووبەروو داخوازیەکاو کوردی بیوە، بە گرتەو قەنارەدای ئەنداماو پەژاکی کین و بێچارەیی وێش ئاشکراشکەرد. بەڵام پەژاک بە بەرزکەردەوە و بەرخودانی و تێکۆشانی پاگیریش سەرو بەردەوامی خەباتی دژو داگیرکاری کەردەن و کەرۆ. جەکەسایەتی فەرزادەکا و هێمنەکا و باهۆزەکا و شیرینەکانە سیاسەت و سێدارە و زیندانیش مایەپووچ کەرد و جە کەسایەتی عاکیفی و زیلانێ و سمکۆینە سیاسەتوو بێئیرادەکەردەی و چەمتەرسناو نەتەوەو کوردیش پووچ کەرد و ئارۆ گەریلاو پەژاکی جە ماکۆ تا ئیلام، قەندیل تا شاهۆ و ئاگری تا داڵاهۆ سەنگەرو بەرخودانیش بەستەن و هەرپاسە جە دلێ رۆژهەڵات و کوردستانی و بەرووەڵاتی تێکۆشانش رۆ بە ڕۆ بەتین تەر بۆ.ئەشناسنای و بەخشایو کتیٛبو ڕازوانی هەورامی لواڕاوە

جە شارو هەڵەبجە-ی جە هوڵو یانەو سیاوچەمانەی کوٙنیشتێوە پەی ئەشناسنای و بەخشای کتیٛبو ڕازوانو هەورامی/ بەرگی دووەم جە نۋیستەی و ئامادەکەردەی دکتۆر ناجح گوڵپی ڕێکۋزیا.

ئاروٙ ویٛرەگاو پەنجشەممە، جە شارو هەڵەبجە-ی جە هوڵو یانەو سیاوچەمانەی کوٙنیشتێوە پەی ئەشناسنای و بەخشای کتیٛبو ڕازوانو هەورامی/ بەرگی دووەم جە نۋیستەی و ئامادەکەردەی دکتۆر ناجح گوڵپی ڕێکۋزیا. جە کۆنیشتەکەنە جەمێوە جە هوٙگراو زوان و کەلتورو هەورامانی ئامادێ بیێ.،بنەڕاوە ماموٙسا ئارام بەنامیٛ یانەو سیاوچەمانای خێرئامای میٛمانەکاش کەرد و کوڵیٛوە جە ژیوانامە و بەرهەمە چاپکریاکیٛ دکتوٙر ناجحیش ئەشناسنێ پەنەشا، دماتەر دکتور ناجح بە کوڵی و پوختەی باسو کتیٛبەکەیش کەردەش، دماتەر سەرنجەو ئامادە بیا هورگیریاو وات و واچێوە مەکین ویەرد میانشانە.
دماجار کتیٛبەکە کڕەنویس کریاو بەخشیاوە ملو ئامادە بیارە.
یاگیٛ واتەین، ئینە دووەم کتیٛبو ڕازوانو هەورامین کە دکتوٙر ناجح سەرو ئەرکو ویٛش چاپش کەروٙنە، خەرجیش کیٛشتەن، بە بەلاش بەخشنانشەوە ملو هەورامی زوانارە و هەورامی دوسارە. پەی ئەوەژیونای زوان و فەرهەنگو هەورامانی. مزانیچ بوٙ کە ماوێ تەرەنە کتیٛبێوەی تازەتەر گنوٙ وەرەچەمو وانەراو هەورامانی.پوتین: جە ئیدلبەۋە چەتێ بریانە لیبیا

ڤلادیمیر پوتین ئاشکراش کەرد: "جە ئیدلبەۋە (ئیدلب ئینا چێرو دەسەڵاتداری تورکیایەنە) چەتێ بریانە لیبیا و پا هۆکارە ئا وڵاتە بارودۆخش تێکشیەن و خراپتەر بییەن".

ڤلادیمیر پوتین سەرۆک کۆمارو رووسیای دمابەدمای دیدار و چەمپنەکەوتەیەش چەنی جوزیپە کۆنت سەرۆک وەزیرانو ئیتالیای کۆنفڕانسی ڕۆچنامەۋانی هامبەشان ئەنجام دا. جە کۆنفەڕانسەکەنە ڤلادیمیر پوتین سەبارەت بە تێکشیەی بارودۆخی جە لیبیا قسێش کەردێنێ و ۋاتەنش: "جە ئیدلبەۋە (ئیدلب ئینا چێرو دەسەڵاتداری تورکیای و تاقمە چەتە بەکرێگێریاکانشەنە) چەتێ بریانە لیبیا و پۆکەی ئا وڵاتە بارودۆخش خراپتەر بییەن و تێکشییەن".
پۆتین جەی بارەۋە نیگەرانی وێش نیشانەدا و داۋاش جە لایەنە ناکۆکە لیبیەکان کەرد؛ تا دەست بە پڕۆسێسی سیاسیی بکەرانە و بە گفتوگۆ چارەسەری پەی کێشێ و ناکۆکییەکان بێزانێۋە. بەڵام پوتین ئاماژەش نەڎان کە جە کامە وڵاتەۋە چەتەکێ بریانە لیبیا. چونکە ئیدلب کە سەر بە سوریایەن، ئیسە ئینا چێرو دەسەڵاتداری ڕژێمو تورکیای و تاقمە چەتە بەکرێگێریاکانشەنە و تاکە ڕا پەی ڕەۋانەکەردەو چەتەکان تەنیا تورکیان.
یاگێ باس کەردەیەن کە رژێمو سوریای بە پەشتیۋانى رووسیای ئۆپەراسیۆنش پەی کۆنترۆڵکەردەى ئیدلب-ی و پاککەردەیش جە تاقمە چەتەکێ سەر بە تورکیای دەست پنەکەردەن و ئانەیچە تورکیاش نیگەران کەردەن و پەی قوتارکەردەیشان پەیتا پەیتا تاقمە چەتەکان مەکیانۆنە لیبیا.ئارۆ جە سەدان شارێ و شارچێنە پەشتیۋانی جە ڕۆژاڤای کریا

ئنسیاتیفو دیفەند ڕۆژاڤای ئارۆ 2 نۆڤەمبەریش بە ڕۆو جیهانی ڕۆژاڤای دەستنیشان کەردەن و بڕیارەن پەی پەشتیۋانی جەر ڕۆژاڤای جە سەدان شارێ و شارچێ کوردستانی و جیهان-یەنە سەدان هەزار کەسێ مجیێر شەقامێ و مەیڎانەکان و هێرشە ئەرەگێرەکێ تورکیاشان شەرمەزارێ کەردێ.

بە داۋاکاری و بانگەۋازی ئنسیاتیڤو دیفەند ڕۆژاڤای، ئارۆ 2 نۆڤەمبەری بە ڕۆو جیهانی ڕۆژاڤاو کوردستانی دەستنیشان کریان. ئینسیاتیڤەکە بانگەۋازیش کەردەبێ تا 2 نۆڤەمبەری جە سەرتاسەرو جیهان-یەنە چالاکیی جەماۋەریێ پەی پەشتیۋانی جە ڕۆژاڤای ئەنجامێ بدریانە و داۋاکاری و بانگەۋازیە پێشۋازی گەرمش ۋنە کریا.
جەی چوارچێۋەنە ئارۆ شممە، جە سەدان شارێ و شارچێ کوردستانی و جیهان-یەنە سەدان هەزار کەسێ مجیێرە شەقامێ و مەیڎانەکان و پەشتیۋانیشان پەی ڕۆژاڤای دووپات کەردەۋە و هاموەخت هێرشە ئەرەگێرەکێ تورکیای و تاقمە چەتەکانش بە تونڎی شەرمەزارێ کریێ. هەرپاسە ئارۆ داۋا جە گلێرگەو میاندەوڵەتی و میاننەتەوەیی و ڕای گردیی جیهانی کریا تا سنور پەی ئەرەگێرتەیی و دڕندەیی تورکیای بنریۆرە و گرد لایێ پاڵپەشتی جە ڕۆژاڤای و مدرامانە ڕەۋاکەیش بکەرانێ.
ئنسیاتیڤو دیفەند ڕۆژاڤای سەدان کسایەتیێ ئەکادیمێ، ڕۆشنۋیریێ و سیاسیێ و چالاکۋانێ نامیێ جیهانی جە مەگێرۆنە و پەی پەشتیۋانیکەردەی جە ڕۆژاڤای دروست کریان.ڕەشۆ: مشیۆم نەتەوە یۆگێرتەکێ و ئێراق پەنابەرێ مەخموری پارێزنانە.

غەزال ڕەشۆ، هامسەرۆکەو ئەنجومەنو ڕاۋەبەری شەنگالی: "پنەۋازەن نەتەوە یۆگێرتەکێ و حکومەتو ئێراقی پەنابەرەکێ وارگەو شەهید ڕۆستەم جودی مەخموری پارێزنانە".

غەزال ڕەشۆ، هامسەرۆکەو ئەنجومەنو ڕاۋەبەری شەنگالی دژ بە بۆردومانەکەردەی وارگەو شەهید ڕۆستەم جودی مەخموری جەلاو ڕژێمە ئەرەگێرەکەو تورکیایەۋە بە تونڎی ناڕەزایەتش نیشانەدا و هاموەخت بێدەگی و بێهەڵۋێستی نەتەوە یۆگێرتەکێ و حکومەتو ئێراقیش سەرکۆنە کەرد و ۋاتەنش: "پنەۋازەن نەتەوە یۆگێرتەکێ و حکومەتو ئێراقی پەنابەرەکێ وارگەو شەهید ڕۆستەم جودی مەخموری پارێزنانە چونکە یاسا و پیمانەکێ میاندەوڵەتی و ئێراقی ئانەیە سەپنانە".
غەزال ڕەشۆ کە پەی ڕۆژنیوزی قسێش کەردێن ۋاتەنیچش: "ئەگەر ئارۆ هەڵۋێست نەبۆنە ڕژێمو تورکیا هەر بە بۆردومان بەسەندە نمەکەرۆنە و بەڵکو وارگەکەی مەگێرۆرۆرە. ئەگەر مەخمور گێریۆرە ئاوەختە زەمینە پەی ئەرەگێرتەی شەنگالی فەراهەم مەکریۆنە و جارێتەر مەخمووریێ و شەنگالیەکێ کۆچبەرێ ببانێۋە و ئەگەر هەن قڕێ بکریانێۋە".
غەزال ڕەشۆ هامسەرۆکەو ئەنجومەنو ڕاۋەبەری شەنگالی جە دمایی قسەکانشەنە جەختش کەردەنەۋە: "نە مەخموورەیەکێ و نە شەنگالیەکێ بە هێرش و بۆردومانکەردەی نمەتەرسانە و هەرگیزی دەستبەردارێ خاک و ئاۋیشان نمەبانێ و ملکەچێ هیچ دوژمنێۋی ئەرەگێری نمەبانێ و تا دمایی مدرامان پەی ئازادی و ڕزگاری مەکەرانێ".هونەرمەند و گۆرانیۋاچ حەمەئەمین خواشتی دمایین کۆچش کەرد

هونەرمەند و گۆرانیۋاچ و سیاچەمانەچڕو دیار و نامی هەورامانی حەمەئەمین خواشتی دمایین کۆچش کەرد.

ڕۆچو شەممە 2019/07/07، هونەرمەند و گۆرانیۋاچ و سیاچەمانەچڕو دیار و نامی هەورامانی مامۆستا حەمەئەمین خواشتی جە تەمەنو حەفتا و یەک 71 ساڵینە دمایین کۆچش کەرد. مامۆستا خواشتی ساڵەو 1327ی کۆچی ڕۆجیاری جە دەگاو خواشتی سەر بە ناوچەو ژاۋەرۆو هەورامانی جە بنەماڵێۋی هونەمەندیەنە جەئەڎێ بیەبێ و ” مەحەمەد عەلی” تاتەش گۆرانیۋاچێۋی فرە دەنگ وەش بییەن و کاریگەری فرەش سەرو حەمەئەمین خواشتی کوڕیش بییەن. ئانێچە هۆکاربییەن تا خواشتی جە پانزە ساڵیینە بە هامکاری تاتەیش گۆرانیێ و وردە بەزمێ و دماتەر سیاچەمانێ فرە بە ئۆسایانە ۋاچۆنە. دماتەر جە ساڵە 1342 ک.ڕ یۋەم گوارنییەی هەورامیەش تۆمارە کەردێنە و دمای ئانەیە بە زوویی نامودەنگش هەورامان و کوردستانەرە ۋەڵابییەنەۋە.
هونەرمەند حەمەئەمین خواشتی جە تەمەنو 63ساڵەینە یانەشان فاڕانەۋە شارو سنەی و تا دمایین کۆچش چاگە نیشتەجا بییەن و جە کاری هۆنەری بەردەۋام بییەن. نامبریا جە چڕییەی ( سیاوچەمانەی، بەزمێ چەپڵیٛ، وردە بەزمێ)نە ئوسا و زاڵ بییەن و چەنی هونەرمەندێ هامسەردەمیش چوون ( عوسمان کەیمنەیی، حمەحسین کەیمنەیی، جەمیل نەوسودی ، فەتحوڵا ئەمینی، کۆچکەردە سەباح هەورامی) گورانییٛش ۋاتیٛنیٛ و دەیان کاسێتێ و سیدیێ وڤیدیۆشان پێۋەرە تۆمارێ کەردێنێ و جە بۆنە و مەراسیمێ و ئاهەنگێ تایبەتێنە گۆرانیێشان چڕیێنۍ.
کۆچکەردە و ڕەۋانشاد هونەرمەند و گۆرانیۋاچ و سیاچەمانەچڕو دیار و نامی هەورامانی مامۆستا حەمەئەمین خواشتی خاوەن دوویٛ کوڕیٛ و یەریٛ کناچیٛنیٛ بییەن و بە کۆچی دماییش زیانێ گورە جە هونەری ڕەسەنی هەورامیدا و ئاستەمەن بەزوویی یاگێش پەڕە ببۆنێۋە.
جە دیمانێۋەنە کە نەورۆز تیڤی جە 2015/06/25 چەنی خواشتیش ئەنجامدان نامبریا پی جۆرە باس جە سەرگوزەیش مەکەرۆنە:100 ساڵەو ڕزگارکەردەی سلێمانیێ و مەحمود خان یادشان کریاۋە

جە خورماڵ بە سەرپەرشتی یانەو سیاوچەمانەی و بە هامکاری ڕاۋەبەری ناحیەو خورماڵی (100 ساڵەو ڕزگارکەردەی سلێمانیێ جە بەریتانیای و مەحمود خان-و دزڵییٛ) ڕزگارکەرو شارەکەی یادشان کریاۋە.

ئارۆ شەممە، جە شارو خورماڵی سەر بە پارێزگاو هەڵەبجەی، بە سەرپەرشتی یانەو سیاوچەمانەی و بە هامکاری ڕاۋەبەری ناحیەو خورماڵی دیدارو (مەحمود خان-و دزڵییٛ) ڕێکۋزیا، کە تایبەت بێ بە 100 ساڵەو ئازادکەردەی شارو سلێمانیێ جە بەریتانیای جەلاو مەحمود خانو دزڵی-ێەۋە کە ئا سەردەمە مەلیک مەحمودی حەفید مەلیک-و کوردستانی وارینی بییەن و شارو سلێمانیێ و دەوربەرش جەلاو بەریتانیای ئەرەگێریێنەرە.
دیدارەکە سەعات 10:00و بەیانی، جە سەرو مەزارو (مەحمود خان-و دزڵییٛ) جە دەگاو هانەو قوڵی دەستش پەنەکەرد و ژمارێۋی فرێ کەسایەتیێ سیاسی و ڕۆشنۋیرێ و نۋیسەرێ و هاموڵاتیێ بەشدارێش بیێ و دلێشەنە سەرەڕاو ڕێزنیای جە مەحمود خانی، 2 بابەتێ سەرو کەسایەتی نامبریای پێشکەشێ کریێ. جە بابەتی یەکەمەنە بە نامونیشانو (مەحمود خان شکەنەندەو سنورە دەستکەردەکان) جە ئامادە و پێشکەشکەردەی ماجد خەلیل مامۆستا زانستگەی بێ، جەی بارەۋە بەفراوانی باس جە کەسایەتی مەحمود خانی و ڕۆڵی سیاسیی و لەشکریش جە هەورامان و کوردستانەنە کریا. جە بابەتی دووەمەنە بەنامونیشانو (مەحمود خان هەڵۆیێ جە ئاسمانو نەمریەنە) جە ئامادە و پێشکەشکەردەی ئەیوب ڕوٙستەم ڕاۋەبەرو مەڵبەندو ڕوٙشنویری هەورامانی بێ، بەفراوانی هۆرسەنگنای پەی کەسایەتی و دەسەڵاتداری و حوکمڕانی مەدەنی مەحمود خانی و هەورامانی کریا و ئاماژە دریا پانەیە کە دەسەڵاتدارێ هەورامانی هەمیشە چەنی خەڵکی ژیۋێنێ و گەل میرێ بیێنێ. دمای پێشکەشکەردەی دووە بابەتەکەی، بە بەشداری جەماۋەری ئامادەبییەی گفتوگۆ و ۋات و ۋاچ سەبارەت بە بابەتەکان و کەسایەتی مەحمود خانی کریا.
ئارێز ئەنوەر کوڕەزاو مەحمود خان-و دزڵیێی جە دیدارەکەنە بە ڕۆژنیوزش ۋات: "ئەی جۆرە دیدارێ و یادێ ئەرکو حکومەتی و وەزارەتو ڕۆشنۋیریەن ڕێکێشان بوزۆنە و مشیۆم جە یادی بنەماڵەیی و حزبی زیاتەر یادی نیشتمانی و نەتەوەیی کەسایەتیێ چوون مەحمود خانی بکریۆۋە".
بە ئەرەنیای باقە ۋلێ سەرو مەزار مەحمود خانی، کۆتایی بە دیدارەکێ ئاۋریا.
مەحمو خان کێ بییەن؟
مەحمود خان کوڕو عەزیز خانی کورو بارام بەگ-یەن، ساڵە 1870 جە دەگاو (دزڵیێ) سەر بە هەرێمو هەورامانی جە بنەماڵێۋی سەردار و دەستۋیەردەی جەئەڎێ بییەن. دمابەدمای کۆچیی دمایی عەزیزخانی تاتەیش بییەن بە سەردار و خان جە دزڵیە و دەوربەرشەنە. مەحمود خان ۋەرو چنەئاماییش هەر زوو هەسارێ بەختیش و سەرداریش گەشیێنەۋە و نامودەنگش هەورامان و کوردستانەرە ۋەڵاۋ بییەنەۋە و هەر زووچ پەیوەندیش چەنی کەسایەتیە دیار و نامییەکێ ئا سەردەمەیە دروست کەردەن و بییەن بە یاگێ متمانەی پەیشان. مەحمود خان سەرەڕاو دەسەڵاتداری ناوچەکەیش، کاری سیاسییش پەی ڕزگارکەردەو کوردستانی جە ئەرەگێرتەی بێگانەی کەردەن و چەنی سانەکێ هەورامانی و شێخ مەحمودی حەفید کە ئا سەردەمە مەلیک-و کوردستانی وارینی بییەن پەیوەندی تنڎوتۆڵش بییەن و ئەندامێ کاراو حزب-و هیوای بییەن.
دمای ئانەیە کە جە 1919 ئینگلیز-بەریتانیا سلێمانیێ مەگێرۆرە و تەنگ بە دەسەڵاتداری مەلیک مەحمودی هۆرمەچنۆنە، مەلیک مەحمودی حەفید هانا پەی مەحمود خانی مەبەرۆنە و داۋاش ۋنە مەکەرۆنە دژ بە ئینگلیزی هامکاریش بکەرۆنە. سەرو ئا داۋاکارییە مەحمود خان جە دزڵیەۋە بە لەشکرێ 5 هەزار کەسیێ و پەڕ چەکی سوارە و پیادەۋە بەرەو سلێمانییە مەجمۆرە. جە 20/05/1919ی ئوردووش جە کەشو گۆیژە مەوزۆنە و پا جۆرە تەرسی مەوزۆنە دلێ بەریتانیەکان. ڕۆی دماتەر لەشکرو هەورامانی دمای شڕکەردەی و شکستدای ئینگلیزی سلێمانیێ ڕزگار مەکەرۆنە و سەرجەم هێزەکێ ئینگلیزی بە فەرماندەکانشانەۋە دەستگیرێ مەکرۆنە. بەڵام مەیجەرسۆن کە فەرمانڕەواو ئا وەختەو ئینگلیزی بییەن وەڵتەر جە تەرسو مەحمود خان-یەنە سلێمانییەش ئاستێنە جیا و پۆۋە نمەبۆنە.
مەحمود خان یەکەم خان وسەرداو کوردستانی بییەن کە باۋەڕش بەسنورە دەستکەردەکان نەبییەن و بەزنێنێش، هاموەخت یەکەم سەردار و سەرکەردە بییەن کە دماو جەنگ و شکستو دەربەند بازیانی، جەنگی چریکی یان پارتیزانیش دژ بە دوژمنی کەردەن و پەرەش پنەدان. سەرئەنجام مەحمود خان-و دزڵیێ جە ساڵەو 1946یەنە بە پیلاگێڵی دەسەڵاتداری ئێرانی دەرمانوارد کریان و گەشمەردە بییەن. دمای ئانەیە تەرمەکەش مەبریۆنە دەگاو هانەو قوڵی جە هەورامان کە ئیسە سەر بە خورماڵیەن و ئەسپەردە مەکریۆنە.لە لێلیکان تەقینەوەیەک روویدا و حەفارەیەکى سوپای تورک تێکشکێنرا

حەفارەیەکى سوپای تورکی داگیرکەر لە کاتی رۆیشتنی بۆ لێلیکانی خواکورک لە هەرێمەکانى پاراستنى میدیا تەقێنرایەوە و بەو هۆیەوە حەفارەکە بە تەواوەتی تێکشکێنرا و شۆفێرەکەی و سەربازێکی پاسەوانی حەفارەکەش کوژران.

بەپێی زانیارییەکان، ئێوارەی دوێنێ لە کاتژمێر 18:10 دا حەفارەیەکى دەوڵەتى تورکی داگیرکەر بۆ دروستکردنی و رێگا و سەنگەر و پەناگە بەرەوە لێلیکانی خواکورک دەڕۆیشت تەقێنرایەوە.
ئاماژە بەوەشکراوە، بەهۆی ئەو تەقینەوەیەوە حەفارەکەى سوپای تورکی داگیرکەر بە تەواوی تێکشکێنراوە و شۆفێرەکەی و سەربازێکى پاسەوانی حەفارەکەش کوژراون.
ژ.تحوکمڕانی هەرێمی سەرو بنەماو دوە ئیدارەیی مەرزیانەرە

حوکمڕانی هەرێمو کوردستانی سەرو بنەماو دوە ئیدارەیی مەرزیانەرە و جە دمای سەرهۆردای 1991ی هێزە شۆڕشگێڵەکێ یو جە پایەکانشان دوە ئیدارەیی بێ.

ئێمە فرەو جارا پاسە ویرێ کەرمێوە مادەم جەنگو براکوشتەی بەینو پارتی و یەکیەتی نەمەنەن، یان پەرلەمان و ئەرەمەرزیێ حوکمیەکێ بەڕواڵەت هەنێ ویەک سەرۆکشا هەن ئیتر دمایی بەدووە ئیدارەیی ئامان، ئانەی هەن و کێشە پەی ئی حوکمڕانیەیە دروسکەرۆ یۆن جە پارتە سیاسیەکا و گەرەکشا ئی ئیدارەیە ورشانۆوە، گێڵنۆماوە پەی دۆخو جەنگو براکوشتەی، نا پاسەنیا بە پێچەوانەوە ئانەی پاسەبەرگنۆ یەک ئیدارەو یەک حکومەت چی هەرێمەنە هەن، تەنیا بابەتە لاوەکیەکێنێ، فرەو جارا چی بابەتە لاوەکیایچنە دووە ئیدارەیی بەئاشکرا ڕەنگمڎۆوە، بەتایبەتی وەختێوە یۆ چا هێزە دەسەڵاتداراو هەر دوێ زۆنەکا مەیلو زاڵبیەی و قۆرخکەردەی دلێشنە پەیڎا بۆ، ئیتر زۆنی وەرانوەر جوابش هەن و تائاستو ئانەی ملۆ وێش وزۆ دامنەو هێزێوە بەری، ئاپەندە کوردیێ سەرو وێشەرە جابەجا کەرۆ کەماچۆ(هەری دێز حەزبەتۆپای وێش و زەرەرو ساعیبیش کەرۆ). حوکمڕانی کوردی جە هەرێمو کوردەسانینە سەرو بنەماو دووە ئیدارەی مەرزیانەرە و گەشەش کەردەن، سڕو مەنەیۆ ئی شێوە جە حوکمڕانی بیەی دووە ئیدارەیا، ئینەیچ گێڵۆوە پەی سروشتو کۆمەڵگای کوردی.
وەختێ بزووتنەوە شۆڕشگێڕەکێ دماو ڕاپەڕینی ئی شێوە حکومڕانیەشا دروسکەرد، یۆجە پایەکاش دووەئیداری بێ، دووێ زووانێ، یان بەمانێوەتەر دووێ شێوەزوانێ قوتێ بیێوەو پێسە دووێ زوانە ڕسمیا جە دامو دەزگاکاو حکومەتینە هەرمانەشا پەنەکریاو دلێ پرۆسەو واناینە پێسە دووێ زوانە ستانداردا چەسپیێ، چێگەوە ژمارە دووێ بی بە جەوهەرو ئی حکومڕانیەیە هەتا دمادمایی ئی فۆڕمە حوکمڕانیەیە هەر مەنۆوە. جە میدیاکوردیەکانە ئی وەختە پەی پەخشکەردەی نریانەرە بەشێوێوە یەکسان بەشکریان پەی هەردووی شێوەزارەکا، جە وەختێنە بەپاو تیۆرە دروستەخوازەکێ پەی درروستبیەی نەتەوەی پێویستا دەزگا مۆدێرنەکێ هەرمانە بە ئاراستەو یەک کەلتوری و یەکزوانی کەرا، بەڵام چێگە دەزگا میدیایی و پەروەردەیەکێ ململانێشانە سەرو ئانەینە بەشێوێوە یەکسان جە ڕاو ئی دووە شێوەزاراوە هەرمانە پەی وەڵێ وستەی دووێ کلتوراو دووێ پەروەرداو دووێ شێوێ جە جوگرافیای سیاسی کەرا.
ئی بزووتنەوە سیاسیێ پی ڕێرە لوێنێ زیاتەر شەنسو مەنەیۆشا دلێ کۆمەڵگەی کوردیدینە هەن، جە وەختێنە ئا بزوتنەوە سیاسیێ هەرمانەشا پەی یەک زوانی و یەک کلتوری کەردێنە چەنی ڕوحی نەتەوەیی کوردی نمەیاوە بەرەو پوکیایۆ و نەمەنەی ملا. پەوچی هەرقسەکەردێوە سەرو دەوڵەتداری و یەک ئیدارەیی و یەک زوانی پێسەن ئانەی ئاسنی سەرد کوا، جا مەزانو ئی سیاسیێ بێئاگێنێ جە تاریخو وەڵێ کەوتەی بزووتنەوە سیاسیەکاشا، یان گەرەکشانە فۆڕمێوە تازە جە حکومڕانی هەرێمنە دروسکەرا جیابۆ چینەیە کەهەن، پێناسەو یەک سەرۆکی و یەک ئیدارەیی و یەک زوانی و یەک سیاسەتی کەرۆ، کە ئینەیچ هەرمانێوە مەحاڵە و پێچەوانەو تاریخو دووە هەزارساڵەو نەتەوەو کوردین.
جە دمادمایینە ماچوو ئەگەر گەرەکتانە ئی فۆڕمەسیاسیە مەنۆوە و پاسە بەرگنۆ کە (یەک ئیدارەن) پێویستا هیچ هێزێوە چا دووە هێزا کە حکومڕانی زۆنەو زەردی و سەوزی کەرا مەیلو زاڵبیەیشا پاسە نەکەرۆ گەرەکشبۆ جە ڕاو هێزیوە پەلێ شانۆ پەی دلێ سنورو زۆنو وەرانوەری ئەگەر بەنامێ حکومەتیچۆ بۆ، چوونکە دەسەڵاتو زۆنو وەرانوەری وێش کەرۆ .... دێز و ئانەی ڕێستەنما کەرۆشۆ پەژم.
نویسەر: ئاراس ڕەفیق سەرچەمە: هەورامان نیوزپلاتفۆرمو هەورام-ی: ڕانەدای بە ۋانای زۋانی ئەڎایی شەرمەزاریەن

پلاتفۆرمو هەورام-ی: ڕانەدای بە ۋانای زۋانی ئەڎایی شەرمەزاریەن و جەنگی ڕۆچانەن پەی ئەوەتاونای شوناسیمان.

پلاتفۆرمو هۆرام-ی بە بۆنەو رۆو زوانی ئەڎایی پەیامێش ۋەڵاوکەردەۋە و دلێشەنە ئامان: خەلکوو وەشەویس و نەتەوەکەیمان، بە تایبەت هەرێمەکەیمان جە هەۆرامان و هەر یاگە کە هەندێ. جە وەختێنە ڕۆو زوانو ئەڎایی یاد مەکەرمێوە کە یاگێ شەرمەزاری و سەرشۆرینە پێ دەسەڵاتدارا و داگیرکەرا کوردستانی، ئا داگیرکارێ کە جە سەدەو 21 یەکینە هێشا گەورەتەرین نەتەوە پسۆ کوردیشا بە گردو تایبەتمەندیەکاشۆ جە وانای و نویستەی بە زوان و ئەدایش ، چێروو ویرو فاشیزمینە بێ بەش کەردەن .
بە داخەوە ئارۆ سیستموو دیکتاتۆرا پێ تاونایەۆ نەتەوێوە ، جە راو قەدەغە کەردەو زوانەکەیش ، پێ فۆتناو فەرهەنگ ، کەلتوور و ویەردەیشا هەنگامە هۆر گێرا . داگیرکارا کوردستانی سەرەراو ئانەی کە راشا بە زوان و ئەدایی وێما نەدان ، هەر هەنگامێ کە جە لاو پارێزەرا زوانیوە هۆرگیریەبۆ ، چێروو نامە جیاکانە ، پسۆ تاوانێ جە وەرانوەروو وێشاوە نامێشا بەردەن و جە چن سالی ویەردە تا ئارۆ بە هەزاران خەم وەرێ زوانی ئەدائیشا دەس بەسەر کەردێنێ . یا فرەو یاگەکا خزمەتو زوانیشا وستێنێرە .
یاگێ وێشەنە کە نەتەوەکەما بە تایبەت هۆرامیەکێ بە بنەما گێرتەو گرد هەنگامێ دیموکراتیک و ئێخلاقی پێ ژیوایە ئازاد ، کۆشیای پێ ئەرەمەرزنایرەو سیستموو پەروەردەی و پەنەیاونای بەرز کەراوە . بە تایبەت جە دوێ بەشا جە وەڵاتەکەیمانە پسۆ پانیشت و هۆرکەوتوو کوردستانی بە رێک وستەی خۆلکی و بەرز کەردەیۆ دەنگوو نارازی بییەی ، چینەی زیاتەر نەبیەو سیستموو نویستەیو و وانای بە زوانوو وێشا قبوول نەکەرا . ئارۆ سەرەراو داگیرکارا هەرێمی ، بال کێشتی زوان و سیستموو سەرمایەداری بە پێشەنگی زوان و ئنگلیسی بە سیستماتیک چێروو نامێ ئانەینە کە هەر کەس ئنگلیسی نەزانۆ دماکۆتەن ، هەرمانە پێ فۆتناو زوانەکا تەری مدریۆ . بە پێچەوانەو سیستموو سەرمایەداری ، یۆنسکۆینە ماچۆ بێ سەواد و نەخوێندەوار ئا کەسەنە ، کە نەزانۆ بە زوان و ئەدائیش بنویس و وانۆوە .
پسۆ پلاتفۆرموو هۆرام-ی پێ مۆهمی و گرنگی دای بە زوان و ئەدای 4، سالێ چێوەڵتەر جە روێ پسۆ ئارۆئینە ، پێ پارێزناو گردوو تایبەتمەندیەکا هۆرامی و هۆرامانی جە چوارچۆ نەتەوەی دیموکراتیکینە مەرزیامێرە . پۆچی خۆلکوو وێما دڵنیا کەرمێوە کە تا یاوای بە گردو مافەکاما پسۆ ئینسانێ ئازاد و کۆمەڵگێوە یەکسان و دیموکرات جە کۆشای پێ ئامانجەکاما واز نارمێ . جە روێ پسۆ رۆ زوانی ئەدایی سەرەراو پیرۆز کەردەو 4 هۆمین سالرۆ ئەرەمەرزنایرەو پلاتفۆرمەکەیما ، داوا جە رۆشن ویرا ، چالاکا و قەلەم بە دەسا هۆرامانی کەرمێ کە بە رێکوستەو وێشا، تا یاوای بە گردوو مافە ئینسانیەکاما ، کە یۆشا وانای و نویستەین بە زوان و ئەدائیما جە کۆشای واز نارا . چوون ئارۆ ناستەی پێ وانای بە زوانی ئەدایی چێروو هەر نامێوەنە ، پسۆ جەنگی روچانەن پێ تاونایۆ شۆناسیما وینمێ . یاگێ وێشەنە کە چێروو نامێ ئیتر وەسێن ، قۆناخێ تازە پێ خەڵکەکەیما خۆلقنمێ.کۆدار: جەژنەو پیری شالیاری مێژوو و فەرهەنگێوی پەڕ جە شانازییەن

کۆدار (جەژنەو پیری شالیار)یش پیرۆزە کەردە و ئاشکراش کەرد: "جەژنەکێ مێژوو و فەرهەنگێوی پەڕ جە شانازییەن".

کۆمیتەو ئایین و باوەڕی کۆمەڵگاو دیمۆکراتیک و ئازادو وەرهۆرزو کوردستانی (کۆدار) جە وەڵاوکریایێوەنە زەماوەنڎە و جەژەنەو پیر شالیار-یش پیرۆزە کەردە و بە مێژوو و فەرهەنگێوی پەڕ جە شانازیی نامێش بەردێنە.
تەمامی وەڵاوکرایەکەو (کۆدار)ی:
مرۆڤ ئا بوونەوەرەنە کە جیاواز جە بوونەوەرەکێ تەری بەبێ کۆمەڵایەتی بییەی و پێوەرە ژیای بییەیش ماناش نییەنە. هەڵبەتە یۆ جە بنەماکانو بە کۆمەڵگا بییەی مرۆڤایەتی باوەڕییەن کە دلێ گرد تیرە، هۆز و نەتەوەیێوەنە بە شێوازێوە بییەن و هەن و مەبۆنە. دین و باوەڕی دلێ کۆمەڵەگەکانە بییەن بەپارێزەرو ئەخلاقی و فەرهەنگی. کۆمەڵگەو کوردەواریچ جە دێرزەمانەوە خاوەن دین و باوەڕی وێش بییەن. جە ئانیمیزمەوە بگێرە تا بە میترائیزم-ی بیاوۆنە، ئایین و باوەڕەکەش کاریگەریەکی وەرچەمش سەر نەتەوە و ئایینەکان نیانەرە و تا ئا کاتە کە دینو ئیسلامی یاگێ دین و باوەڕیە وەرینەکانش گێرتەنەوە و بییەن بە باوەڕی بەشێوی فرە جە گەلەکەیمان. هەر چەنڎە دین و باوەڕی نوین هەوڵش دابۆنە تا ئاینی وەرینی دلێنە بەرۆنە و تۆمەتبارش کەردەبۆنە و سزاش دابۆنە، بەڵام چوونکە دین و باوەڕی بنەماو سەرەکی گلێرگەو کوردەواری بییەن ئانەشە پنە نەکریان و فاڕای دینی یان ئۆمای دینی تازەی بە ئاسانی نەتاوانش سەرجەم بۆنێ و پیرۆزیە ئایینیە وەرینەکان دلێنە بەرۆنە و دلێ وێشەنە بتاونۆشانەوە.
ڕاوڕەسم، زەماوەنڎە یام جەژەنەو پیر شالیاری جە شارچەو هەورامانو تەختی سەر بە وەرهۆرزو کوردستانی بەشێوەن جە ئا فەرهەنگە باوەرییە کە سەردەمو میترائیزمەوە دەستش پنەکەردەن. ڕاوڕەسمەکە هەر چەنڎە تا ئاستێوە ئیسلامی کاریگەری ئیسلامیش سەر نیابۆرە، بەڵام دیسان دلێئاخنە فەرهەنگی و ڕەسەنەکەش پارێزیان و هۆکارەن پەی کۆکەردەی باوەڕمەند هەورامیەکان و باوەڕمەندە زەدەشتیەکانو سەرجەم جیهانی. مرۆڤ متاوۆنە بواچۆنە؛ جە مەراسیمەکەنە هەر دوێ شۆنکەفتەکێ ئیسلامی و زەردەشتی پێوەر بەهژیاری و ڕێزداری بەشدارێ مەبانێ. ئینەیچە ئاماژەن بە ئاشتیوازی ئایینەکان و پێوەرە ژیوای اوەڕمەندەکانشان و نیشانەش مڎۆنە کە دلێئاخن و ئامانجو باوەڕیەکان هەر ئانە بییەنە.
هەر پۆکەی پێسەو کومیتەو ئایین و باوەڕی کۆمەڵگاو دێموکراتیک و ئازادو وەرهۆرز (ڕۆژهەڵات)و کوردستانی - کۆدار بە بۆنەو ڕاوڕەسم، زەماوەنڎە و جەژەنەو پیر شالیاری (جەژنەو پیری) کە جە 15و مانگەو ڕابەنڎانی یانی نمەو زمسانی بەرگوزارە مەکریۆنە، یرۆزبایی وێمان ئاڕاستەو باوەڕمەندانو گەلو هەورامانی بەتایبەتی و گەلو کوردی بەگردی مەکەرمێنە و جەژنەکێ بە مێژوو و فەرهەنگێوی پەڕ جە شانازی مزانمێنە.جە نەوسوڎە و مەریوان 2 کۆڵبەرێ کوشیێ و 8 کۆڵبەرێ بریندارێ بیێ

شەوێ ویەردێ نەوسوڎە و مەریوان هێزەکێ ئێرانی تەقەشان جە کۆڵبەران کەردەن و جە ئاکامشەنە 2 کۆڵبەرێ کوشیێنێ و 8 کۆڵبەرێ بریندارێ بیێنێ.

جە هەورامان و کوردستان تراژیدیا کۆڵبەران درێژەش هەن و جەی چوارچێوەنە شەوێ ویەردێ جە سنور تەوێڵێ و نەوسوڎێنە هێزەکێ ئێرانی تەقەشان جە کۆڵبەران کەردەن و 8 کۆڵبەرێ بینێ قوربانیێ. جە ئا بارەوە پەلیانەو هەورامان نیوزی وەڵاوش کەردەنەوە: "شەوەو یەکشەمەی سەرو دووە شەممەی، هێزە ئەمنیەکێ ئێرانی جە میانو سنورو میانو شارەکێ تەوێڵێ و نەوسوڎێنە یورشان بەردەن سەرو ژمارێو کۆڵبەرانی و جە ئاکامەنە 1 کۆڵبەر کوشیان و 7 کۆڵبەرێ تەرێ بریندارێ بیێنێ و بریندارەکێ پەی چارەسەری بریێنێ نەوەشخانەکانو پاوەی و کرماشانی". پەلیانەکە ئاشکراش کەردەن: "سەرسەبای ئارۆی یۆ جە بریندارەکان بەنامێ شاهید ئەداک خەڵکو دەگاو ژیواری بەهۆکارو سەختی برینەکەیش گیانیش جەدەستدان". بەڵام هەورومان نیوز ئاماژەش بەنامێ کەسە گیان جەدەسەتداکەی تەری و بریندارەکان نەڎان.
جەلایێوی تەرەوە سەرچەمەکێ هەواڵی جە نەوسوڎەوە ئاشکراشان کەردەن: "دمابەدمای کوشتەی و بریندارکەردەی کۆڵبەرەکان، نەوسوڎیەکێ ناڕەزایەتیشان نیشانەندان و میانو خەڵکو شارەکەی و هێزە ئەمنیەکانو ڕژێمو ئێران-یەنە ئاڵۆزی دروست بییەن و هێزەکێ ئێرانی تەقەشان سەرو خەڵکەکەیەرە کەردەن".
هەر شەوێ ویەردێ بەڵام جە مەریوان هێزەکێ ئێرانی تەقەشان جە کۆڵبەران کەردەن و جە ئاکامشەنە کامەران توانا ساحبی پیشە کۆڵبەر خەڵکو دەگاو سەردۆشی بریندار بییەن و پەی چارەسەری ڕەوانەو نەوەشخانەو مەریوانی کریان.جە زاپ، چارچێلا و خواکورک 10 سەربازێ تورکیای کوشیێ

جە زاپ، چارچێلا و خواکورک گەریلاکێ هەپەگەی و یەژاستاری دژ بە سپا ئەرەگێرەکەو تورکیای چالاکیێشان ئەنجامێ دێنێۋە و جە ئاکامشانە 10 سەربازێ تورکیای کوشیێنۍ.

شەۋێ ۋیەردێ جە بەردەۋامی مدرامانی دژ بە سپا ئەرەگێرەکەو تورکیا گەریلاکێ هێزەکێ پارێزنانی گەلی (هەپەگە-HPG) و ژەنە گەریلاکێ یەکینەکێ ژەنێ ئازادی (یەژاستار-YJASTAR) زنجیرێۋ چالاکیێشان ئەنجامێ دێنێۋە و جە ئاکامشانە گورزی فرە قورسشان جە دوژمنی دان. بە پاو زانیاری کە جە سەرچەمەی نزیک جە هەپەگەی و یەژائاستاری بەدەستۋزیان، چالاکیەکێ جە بەرزایی هەرگۆل کە سەر بە زاپ-یەن، کەشەکێ چارچێلای و بەرزایی شەهیدە ساریێ سەر بە خواکورکی کە سەرجەمشان سەر بە هەرێمەکێ پارێزنای میدیا-یەنێ ئەنجامێ دریێنۍ. جە چالاکییەکانە سەرەڕاو گورزدای قورسی ماددی جە دوژمنی، 10 سەربازێ کوشیێنێ و چەندینی تەرێ بریندارێ بینێ.
تا ئەی ساتە دلێگەو یاۋنەری و چاپەمەنی (هەپەگە-HPG)ی جەی بارەۋە ۋەڵاکریای لەشکریش نەدان و چەمەڕایی هەن جە زووتەرین وەختەنە ۋەڵاکریا بدۆنە و جە میانشەنە ۋردەکاریێ و زانیاریێ فرەتەرێ پەی ڕای گردیی ئاشکرا بکەرۆنە.جە عەفرین ئەۋەتەقای ڕووەشدا و تورکیا شەراش تۆپۋاران کەرد

دلێ عەفرین-یەنە ماشینێ بۆمبکریا تەقاۋە و جە ئاکامشەنە کوشتە و بریندارێش ۋنە کەوتەنەۋە. هەڕ جە عەرفرین سپا و چەتەکێ تورکیای ناوچەو شەرا-یشان تۆپۋاران کەردەن و زیانی ماددییش شۆنیەرە ئومان.

جە جادەی سیاسی کە مەگنۆنە دلێڕاسی شارو عەفرینی، بە ماشینی بۆمبکریا چالاکیی دژ بە هێزە ئەرەگێرەکێ تورکیای و تاقمە چەتە بەکرێگیریێکێش ئەنجامدریان. زانیان کە ئاکامو ئەۋەتەقای ماشینەکەیەنە 1 چەتە کوشیان و چەندین چەتێ بریندارێ بیێنێ.
جە لایێ تەرەۋە هەڕ جە عەرفرین بەڵام جە ناوچەو شەرای، سپا و چەتە ئەرەگێرەکێ تورکیای ناوچەکەشان تۆپۋاران کەردەن. تۆپۋارانەکە دەگایەکێ مالکیە و شەواراخێ-ش کەردەن ئامانج و دەرنجامشەنە زیانی ماددی گیانی نەبییەن، بەڵام زیانی فرەی ماددیش بە هاموڵاتیان یاۋنان.جە گرێ سپی و گەڤەر سەربازەکێ تورکیای 2 سڤیلێشان کوشتێ

جە گرێ سپی ڕۆژئاڤای و جە گەڤەر-و سەرنیشتو کوردستانی سەربازەکێ ڕژێمو تورکیای بە ئەنقەست و بێهۆکار 2 هاموڵاتیێ سڤیلشان کوشتێ.

جە کانتۆنو گرێ سپی سەر بە هەرێمو فوڕاتی جە ڕۆژئاڤا کوردستانی، سەربازە داگیرکەرەکێ ڕژێمو تورکیای تەقەشان جە هاموڵاتیێ بە نامێ حسێن عەزیز ناسر-ی کەردەن و کوشتەنشان. عەزیز کە خێزاندارەن و 3 زارۆڵێش هەنێ جە سنورو دەگاکێشەن بەکاری ڕۆچانەۋە خەریک بییەن و بێهۆکار و بەئەنقەست کوشیان.
جەلایێ تەرەۋە جە دەگاو وارگەنما-ی سەر بە ناوچەی گەڤەرو جۆلەمێرگی جەمسەرنیشتو کوردستانی، شوانێۋ بەنامێ سەرتیپ شەن تەمەن (46 ساڵێ) جە ساتەوەختو لەوەڕنانی ئاژەڵەکانشەنە جەلاو سەربازە داگیرکەرەکانو تورکیایەۋە تەقەش ۋنەکریان و بەسەختی بریندار کریان. دماتەر پەیچارەسەری بریان نەۋەشخانەو گەڤەری،بەڵام بەهۆو سەختی برینەکەیش ژیانش جەدەست دان. سەرتیپ شەن پێسەو هەمیشە بەکاری ڕۆچانەۋە خەریک بییەن کە شوانییەن و بێهۆکار و بەئەنقەست کوشیان.جە ئیتالیا بانگەوازی پەی بایکۆتکەردەی بەرهەمی تورکی کریا

جە ئیتالیا هاموڵاتیێ وڵاتەکەی بانگەوازیشان پەی بایکۆتکەردەی بەرهەمی تورکی کەرد و جە چواڕچێوەنە جە فلۆرانس چەنڎین چالاکیێ ئەنجامێ دریێ.

جە شارو فلۆرانس-و ئیتاڵیا-ی، هەڵمەتو 'Rîseûp 4 Rojava'ی کە ئیتالیەکێ سەرپەرشتیش مەکەرانی، بانگەوازیش پەی بایکۆتکەردەی بەرهەمی تورکی کەرد. جەی چوارچێوەوەنە ئەندامێ 'Rîseûp 4 Rojava'ی چەنڎین چالاکیێشان ئەنجامێ دێ و وەڵاوکریێ و پۆستەرێشان وەڵێکەردێوە کە ستەم و زۆردای ئەردۆغانی و ڕژێمە دکتاتۆرەکەیش و دژبەریش پەی گەلو کوردی نیشانە دێنێ. چالاکگەرە ئیتالیەکێ داواشان جە ئیتالیەکان کەرد: تا بە تایبەتی بایکۆتو (یونیکرێدی بانک، کۆمپانیاو چەکیو تفاقی سەربازی لێئۆناردۆی، چۆکۆلاتەی تورکی و شیرینی ئیتاڵی فەریرۆ)ی بکەرانێ کە جە ئیتالیانە کار و بازرگانی فراواشان هەن و سودی فرەی دارایی و ئابوری بە تورکیای مەیاونانێ.
جە وەڵاوکریاکانە ئاماژە بە ئانەیە دریان "70% ئا فندقەیە کە جە دروستکەردەو (فیریرۆ)ی ئیتاڵی-یەنە بەکارمەبریۆنە تورکی-یەن و پۆکەی پنەوازەن کەس نەسانۆنەش و نەوەرۆنە.
هەرپاسە پانکارتێ کە سەرشاوە نویسیابێ "نا پەی جەنگی، بەڵێ پەی ئاشتی، جەی سەرو ساڵێنە فەریرۆی بایکۆت بکەردێ' کوجیە و کۆڵانەکانو شاریەنە هۆرئاوێریێ.
دمابەدمای هێرشەکێ تورکیا و تاقمە چەتەکانش پەی سەرو ڕۆژاڤاو کوردستانی و کوشوبڕکەردەی مەدەایەکان، هەڵمەتێ بایکۆتکەردەی بەرهەمە تورکییەکان جە پانیشت (باشور)و کوردستانی دەستشان پنەکەرد و تا بە ئارۆ بە شێوازی فراوان بەردەوامێنێ. جە ئارۆچەنە بایکۆتەکە باشورش دەرباز کەردەن و چەنڎین وڵاتێ جیهانیش گێرتێنێوە. بایکۆتکەردەکەی سەڎان ملیۆن دۆلارێ زیانی داراییش جە تورکیای دان و ڕۆچ بە ڕۆچ زیانەکێش فرەتەرێ و زیاتەرێ مەبانێ و ئانەیچە دەسەڵاتدارێ تورکیاش هەراسانێ کەردێنێ و هەوڵ و تەقالای فرەشان دان تا بایکۆتەکە بێکاریگەر بکریۆنە وەلێ سەرکەوتێ نەبیێنێ.یەرەکە پەی ئێرانی: دەست جە کاری تێکدەرانەی هۆربگێردێ

(یەرەکە-YRK) کوشتەی و برینداربییەی ژمارێۋ پاسدارێش ئاشکرا کەرد و وریایی تنڎش بە دەسەڵاتداریی ئێرانی دا، تا دەستبەردارێ کاری تێکدەرانەی ببانە، ئەگینا گەریلا مافش هەن ۋێپارێزنای ڕەۋا بەکار باۋەۆنە.

میانگەو یاۋنەر و چاپەمەنی یەکینەکێ وەرهۆرزو کوردستانی (یەرەکە-YRK)، سەبارەت بە کارە تێکدەرەکێ دەسەڵاتداری ئێرانی جە وەرهۆرزو کوردستانی و دژ بە یەرەکەی ۋەڵاکریاش دان و وریاییش دان بە ڕژێمی تا زووەن دەستبەردارێ کاری تێکدەرانەی ببانە، ئەگینا یەرەکە مافشەن ۋێپارێزنای ڕەۋا بەکارباۋەڕۆنە. یەرەکە ئاشکراش کەردەن جە ڕووبەرووبییەی دوژمنیەنە ژمارێۋ پاسدارێ کوشیێنێ و بریندارێ بیێنێ.
یەرەکە ۋەڵاکریاکەشەنە ئەی زانیاریێشە دێنێ:
"ڕژێمو ئێرانی دەمێۋی درێژەن بە باڵەپڕێ سیخوڕیێ چەمداری هێزەکانمان مەکەرۆنە و دەستش بە چالاکیێ و جموجوڵێ سەربازیێ کەردەن. هەر چەنڎ هێزێکێمان وێشان جە ڕووبەڕووبییەی دوژمنی پارێزنان، بەڵام دوژمن بە پێچەۋانەۋە جەنگەرانەن و کارێ تێکدەرانێ ئەنجامێ مدۆنە و بۆسە منیانێۋەو چەمداری گەریلای مەکەرۆنە.
یەرەکە پی جۆرە ئاماژەش بە کارە تێدەرانەکێ هێزەکێ ئێرانی دان:
"جە 24و کانوونو دووەمی، جە دەگاو گۆزیبانی سەر بە شاهۆو هەورامانی، هێزەکێ ئێرانی ئۆپەراسیۆنشان ئەنجام دان و ڕووبەڕوو دوژمنی بیێنێۋە و ئانێچە جەنگش شونیەرە ئامان، کە جە ئاکامشەنە 1 سپایی کوشیان و 3 تەرێ بریندارێ بیێنێ". "جە 11و شوباتی، جە دۆڵەو قاسملۆی سەر بە ناوچەو شنۆی، دوژمن ئۆپەراسیۆنش ئەنجام دان و گەریلا ڕووبەڕووش بییەنەۋە. دمای جەنگی و گورزدای جە دوژمنی، گەریلاکێ یەرەکەی بە سڵامەتی دەربازشان بییەن، بەڵام زیانە ماددیێ و گیانییەکێ دوژمنی نەزانیێنێ. دمابەدمای جەنگەکەی بازێ جە پارت و ڕێکۋزیاکێ ۋەرهۆرزو کوردستانی بانگەشەشان کەردەبێ کە گوایا هێزەکێ ئاڎیشان بیێنێ چەنی دوژمنی گژیێنێ، کە ئانێچە سەروبەرش دوورەن جە ڕاستییەۋە".
یەرەکە ئاماژەش پانەیە دان، "جە کۆساڵان و شاهۆ و هەورامانەۋە تا مەریوان، شنۆ، هەڵەبجە، پێنجوێنە و شارباژێڕ، دەسەڵاتداری ئێرانی بە باڵەپڕێ سیخوڕیێ چەمداری هێزەکێ یەرەکە-یش کەردەن".
یەکینەکێ وەرهۆرزو کوردستانی (یەرەکە-YRK)، بە تنڎی دەسەڵاتداری ئێرانی و هێزەکێش ۋریێ مەکەرۆنەۋە، ئەگەر بەردەۋامێ ببانە جە کارە تێدەرانەکانشان، گەریلا پەرچەکەردارش مەبۆنە و گەریلا مافی ڕۋاش هەن تا ۋێپارێزنای بەکار باۋەڕۆنە. یەرەکە وازیارەن تا دەسەڵاتداری ئێرانی هەرچی زووتەرەن دەستبەردارێ کاری تێکدەرانەی ببانە و کۆتایی باۋەرۆنە بە ئۆپەراسیۆنی لەشکری، بۆسەنیای و چەمداریکەردەی یەرەکەی.هێزەکێ ڕزگاری عەفرینێ: 72 سەربازێ و چەتێ کوشیێنۍ

هێزەکێ ڕزگاری عەفرینێ ئاشکراش کەرد: "جە 10 ڕووێنە 10 سەربازێ و 62 چەتێ ڕژێمە ئەرەگێرەکەو تورکیای کوشیێنۍ و 19ی تەرێ بریندارێ بینۍ و بڕێ چەکێ و تفاقی سەربازی کەفتەن دەستو شەڕڤانان.

هێزەکێ ڕزگاری عەفرینێ سەبارەت بە چالاکیێ و هێرشێ شەڕفانەکانشان و هێرشێ دوژمنی ئەرەگێری جە عەفرین و دەوروبەریش و جەنگ چەنی سپا و چەتە ئەرەگێرەکێ تورکیای جە ماوەو 10ڕووانە ۋەڵاکریای لەشکریش دان و ئەی زانیاریێ و ئامارێشە پەی ڕاو گردیی ئاشکراێ کەردێنۍ:
"ئەرەگێرەکێ گرد جۆرە هێرشێ و کەردێ پەی دلێنەبەردەی گەلی و فاڕای دیموگرافیای ئەنجام مەڎانە"
شەڕڤانەکێمان بە چالاکیێ و مدرامانی قارەمانانە ڕووبەڕوو دوژمنی ئەرەگێری مەببانێۋە کە جە عەفرین و دەوروبەرشەنە گرد جۆرە هێرشێ و کەردێ چەپڵێ پەی دلێنەبەردەی گەلی و فاڕای دیموگرافیای ئەنجامێ مەڎانە و جەی چوارچێۋەنە گورزێ فرە قورسێ گیانیێ و ماددیێشان ۋنە مەڎانێ. جە عەفرین چەتەکێ بێسەروبەرانە و هەر کەسە و تاقمێۋە پەی وێش ژڵێۋیۆۋە و بە ئەنقەست خەڵکی مەدەنی مەکوشانێ، مەڕفانانێ و سامانشان بەتاڵان مەبەرانێ. بەی تەورە سەرجەم یاسێ و مافێ ئانزانی و میاندەوڵەتیێ چێرپا مەۋزانێ.
"جەنگ و مدرامان دژ بە ئەرەگێرتەیی فراۋانتەر مەکەرمێۋە"
جەی قۆناغەنە بە یوگێرتەیی و پەیوەست بییەی گەنجەکانمان بە مدرامانی و ڕووبەڕووبییەی دوژمنی، ئیتر جەنگ و مدرامان دژ بە ئەرەگێرتەیی فراۋانتەر بییەنەۋە و چالاکیێ و هێرشێ کاریگەرتەرێ جە جارانی ئەنجامێ مەڎریانێ و شەۋانە ڕۆچ گورزێ گیانیێ و مادیێ فرە قورستەرێ جە دوژمنی مڎریانێۋە. جەی چوارچێۋەنە تەنها جە ماۋەو 10 ڕووانە دەیان سەربازێ و چەتێ کوشیێنۍ و دەیانی تەریچ بریندارێ بینۍ.
"جە 10 ڕووێنە 72 سەربازێ و چەتێ کوشیێنۍ"
بە گردیی جە ماۋوە 10 ڕووانە ئەی هێرشێ و چالاکیێ و جەنگێئ ەنجامێ دریێنۍ و قۆمیێنۍ و زیانەکێ دوژمنی بەی تەورە بیێنۍ:
چالاکیێ و جەنگێ: 7 جەنگێ دەستەویەخێ و 14 چالاکیێ قۆمیێنێ و ئەنجامێ دریێنۍ
هێرشێ زەمینیێ دوژمنی: 1 هێرش، کە شەڕڤانەکانمان شکست دان
هێرشێ بە چەکێ قورسێ: 9 هێرشێ
هێرش بە باڵەپڕی بێپیلۆت: 1 هێرش
جموجۆڵێ ئاسمانیۍ: 4 جارێ بە باڵەپڕێ بێپیلۆتێ و 1 جار بە هەلیکۆپتەری جەنگی
زیانێ گیانیێ دوژمنی: 10 سەربازێ و 62 چەتێ کوشیێنێ و بەگردی 72 چەکدارێ ئەرەگێرێ کوشیێنۍ.
بریندارێ دوژمنی: 10 سەربازێ و 11 چەتێ و بە گردی 19 چەکدارێ ئەرەگێرێ
زیاێ ماددیێ دوژمنی: 1 تانک، 2 چەکێ قورسێ، 5 ئۆتۆمبێلێ، 2 ماتۆڕێ دلێنەبریێنۍ
چەکێ و تفاقێ سەربازیێ کە دەسشان سەرەرە گیریان:
9 چەکێ ئەی کەی - 47 (AK-47)
2 چەکێ (PKM)
1 چەکی (B-7)
1 چەکی قەناس
1 دووربین
1 دووربینی لەیزەری
20 مەخزەنێ چەکو (AK-47)
6 ڕەختێ
ژمارەێۋی فرێ گوللێ (PKM)
2 تەلەفۆنێ
4 مووشەکێ (B-7)ی
1 کۆڵە پشتی (B-7)ی
2 جانتێ سەربازیێ ژمارێۋی فرێ بەڵگۍ و شناسنامێ
هاموەخت، 1 شەڕڤان شەهید بییەن
بە تۆپۋاران جە دەگاو سۆخانەکێی سەر بە شێراۋای 5 کەسێ مەدەنیێ کە ئەندامێ یەک خانەۋادەیەنە بریندارێ بیێنۍ2019نە جە تورکیا 474 ژنی کوشیێنێ

پلاتفۆرو 'ئێمە کوشتە ژنێ مدرنمێ' ئاشکراش کەرد: "ساڵەو 2019یەنە جە تورکیا 474 ژنی کوشیێنێ".

جە تورکیا تونڎوتیژی دژ بە ژەنێ جە سەردەمو دەسەڵاتداری ئەردۆغان-یەنە چەنڎین قاتێ زیاتەر بییەن و یاساکێ تورکیای جۆرێو هەموارێ کریێنێ تونڎوتیژکارەکان مەپارێزانە و هانشان مڎانە تا زیاتەر ژەنی بکۆشانێ و تونڎوتیژیشان وەرانوەر بکەرانێ. ئانەیچە پاسەشە کەردەن تا ساڵەو 2019ی ساڵێوە ببۆنە بە سیاوە پەی ژەنان. جەی بارەوە پلاتفۆرو 'ئێمە کوشتە ژنێ مدرنمێ' ئاشکراش کەرد: "ساڵەو 2019یەنە جە تورکیا تونڎوتیژی دژ بەژەنێ پەرەش ئەستانان و بەهۆشەوە لانی کەم 474 ژنی کوشیێنێ و دەیان هەزارێ تەرێ ڕووبەڕووێ تونڎوتیژی بیێنێوە". پلاتفۆرمەکە دەستنیشانش کەردەن: "دەوڵەت و حکومەت وەرانوەر بە تونڎوتیژیەکەی و سیاوکوژکەردەی ژەنان غەمسەردێ و کەمتەرغەمێنێ و هامپەیمانی ئەستەنبۆڵی و یاساو ژمارە (6284)ی کەردەیی نمەکەرانێ کە ڕاگیرێنێ جە تونڎوتیژی دژ بە ژنێ و زارۆڵان".
پلاتفۆرو 'ئێمە کوشتە ژنێ مدرنمێ' باسش جە ئانەیە کەردەن کە "جە 2019نە تەرمێ دەیان ژەنان جە قەراخەکانو ڕاکانە، ڕوارەکان و دەریاکانە ئێزیێنێوە.،هاموەخت چەنڎین ژەنێ کە بڕیارو پارێزنایشان دریابێ کوشیێنێ. چەنڎین ژەنی تەرێ کە داواکاری هامسەرگیریشان ڕەت کەردەنەوە دڕندانە کۆتایی بە ژیوایشان ئاوریان. جە گردی تەرسناکتەر کوشتەی ئا ژەنا بییەن کە پەناشان بەردێنە شەڵتەرەکان و جەی چوارچێوەنە چەنڎین حاڵەتێ کوشەی تۆمارێ کریێنێ".باڵەپڕەکێ تورکیای زێ و خواکورک-شان بۆردومانێ کەردێۋە

باڵەپڕە جەنگییەک تورکیای جارێ تەر زێ و خواکورک-شان بۆردومانێ کەردێۋە، بەڵام گەریلا بێزیان بییەن.

میانگەو یاۋنەری و چاپەمەنی هێزەکێ پارێزنای گەلی- هەپەگە، بە ۋەڵاۋکریای لەشکری ئاشکراش کەرد: "23 شوباتی سەعات 20:00 و 21:00 شەۋێ، باڵەپڕە جەنگییەک تورکیای جارێ تەر چەمچو سەر بە هەرێمو زێ و ەرمووشو سەر بە هەرێمو خواکورکی سەر بە هەرێمەکێ پارێزنای مەدیاشان بۆردومانێ کەردێنێۋە، بەڵام گەریلا بێزیان بییەن".پەکەکە شەهیدبیەی سەرحەد ڤارتۆ و 4 گەریلایێ ئازادیش ئاشکرا کەرد

کۆمیتەو پشتیوانیی جە خانەوادەو شەهیدانو (پەکەکە-PKK)ی ئاشکراش کەرد: "سەرحەد ڤارتۆ ئەندام جە کۆمیتەو پەیوەندیە کوردستانیەکێ (کەجەکەKCK)ی و 4 گەریلایێ ئازادی جە 2019/03/21 بە بۆردومان شەهیدێ بیێنۍ.

جەی بارەۋە کۆمیتەو پشتیوانیی جە خانەوادەو شەهیدانو (پەکەکە-PKK)ی ۋەڵاکریاش دان و ئاشکراش کەردەن: "جە 2019/03/21ی یانی جە نەورۆزەنە، باڵەپڕە جەنگییەکێ سپا ئەرەگێرەکەو تورکیای (هەرێمەکێ پارێزنای مدیا)یاشان بۆردومان کەردێنێ و جە ئاکامشەنە سەرحەد ئەمانوس-ڤارتۆ (ئەمروڵاھ دورسون) ئەندام جە کۆمیتەو پەیوەندیە کوردستانیەکانو کۆما جڤاکێن کوردستان (کەجەکەKCK)ی و گەریلا سینانی سور (عەلی ئاکتاش)،، گەریلا ناڤدار سنگەر(میکایل ئۆزدەمیر)، گەریلا سەرحەد شەفەک (ڤەهیپ تەکین)، گەریلا شیار فەراشین (جەلال ئۆزتورک)، شەهیدێ بیێنێ.
کۆمیتەکە سەرەڕاو سەرەوەشی جە بنەماڵێ هەر 5 شەهیدەکەی و گەلۍ کوردستانی دەستنیشانش کەردەن: "هەر قۆناغێ جە کۆشاییشی ئازادی بە قوربانیدای مەزن خوڵقیان. میلیتانێ ئازادی جمیەرەکەیمان پەی پارێزنای بەها و ئازادی گەلو کوردی و سەرجەم گەلۍ تەرێ کوردستانی و ناوچەکەی بەبێ دوودڵی گیان و جەستەشان بەخشان. ئەی پڕۆسێسە جە فیداکاری و قوربانیدای تا ئارۆ دژ بە دماکەوتەیی و پیلاگێڵنای بەردەۋامێنێ و کەی پنەۋای بیەبۆنە میلتانەکێ ئازادی گیان و جەستەشان فیدا گەل و وڵاتی و ئازادیەکەیش کەردەن و مەکەرانێ و پەیوەستێ شەهادەتی بیێنێ و مەبانۍ".
تەمامی ۋەڵاکریاکەی:
"جە نەورۆزەنە شەهیدێ بیۍ"
جە 2019/03/21ی یانی جە نەورۆزەنە، هەر 5 هامڕێمان سەرحەد ئەمانوس-ڤارتۆ (ئەمروڵاھ دورسون) ئەندام جە کۆمیتەو پەیوەندیە کوردستانیەکانو کۆما جڤاکێن کوردستان (کەجەکەKCK)ی و گەریلا سینانی سور (عەلی ئاکتاش)،، گەریلا ناڤدار سنگەر(میکایل ئۆزدەمیر)، گەریلا سەرحەد شەفەک (ڤەهیپ تەکین)، گەریلا شیار فەراشین (جەلال ئۆزتورک)، بە بۆردومان شەهیدێ بیۍ.
"41 ساڵێ کۆشایشی بەردەۋام"
هامڕا سینانی سور (عەلی ئاکتاش) ساڵەو 1959ی جە ناوچەو قۆسەری سەر بە مێردینی جەئەڎێ بییەن. دمای تەمامنای وەنەی ئامادەیی، جە 1979ۋە پەکەکە و ڕێبازی ئاپۆییش ئەژناسان و بە جەوانی پەیوەست بە ڕیزەکانو کۆشایشی ئازادی بیەبێ. جەو ساتەۋە تا شەهیدبییەش جە پانتایی جوگرافیاو کوردستانی 41 ساڵێ پەیاپەی بەبێ ئەرەبڕیای پەی ئازادی کۆشیا. هامڕا سینا سۆر شۆنکەوتە و ملیتانێۋی هۆرۋچنەرو ڕێبەر ئاپۆی بێنە کە جە سەرجەم بوارەکێ خەباتیەنە بە مۆراڵ و حەزکەردەی کۆشێ و کێشەکان چارەسەرێ مەکەرێنە و ۋێنایە دروست جە کۆشای ئازادی پەکەکەی بێ و پەی گەلی و هامڕاکانش شۆڕشگێڵۋی پێشەنگ و نمونە بێ.
"نمایندەیی میلیتانێۋی شارەزای مەکەرێنە"
هامڕا سەرحەد ئەمانوس-ڤارتۆ (ئەمروڵاھ دورسون) ئەندام جە کۆمیتەو پەیوەندیە کوردستانیەکانو کۆما جڤاکێن کوردستان (کەجەکەKCK)ی، ساڵەو 1970ی جە ناوچەو گمگمی سەر بە مووشی جەئەڎێ بییەن. جە زانستگەنە بە جمیەرو ئازادی کوردستانی و ئاپۆیی ئاشنا مەبۆنە و پەی کۆتایی ئاۋردەی بە ئێش و ئازارەکانو گەلەکەیش و یاونایش بە ئازادی و ڕزگاری جە ساڵەو 1991ی جە جودی پەیوەست مەبۆنە بە جمیەرو ئازادی و ڕیزەکێ گەریلای. جەو وەختەوە تا ساتەوەختو شەهیدبییەیش، فرە فیداکرانە کۆشا و میلیتان و فەرماندێۋی ئاپۆیی هەرە شارەزا و چنەئاما بێ.
"بڕیاردار و ئەنجامگیر بێ"
هامڕا سەرحەد ئەمانوس-ڤارتۆ (ئەمروڵاھ دورسون) ساڵەو 1999ی کە فەرمانداری ئیالەتو ئامانۆسان-یش جە ئەستۆنە بێ و بە بڕیارو جمیەری ئازادی چەنی هێزەکەیش کێشیابێۋە بەدیلی کەوتەبێ دەستو ڕژێمو بەعسی جە سوریا و 2 ساڵێ جە تەمەنیش جە زیندانە بەسەر بەرد. دمای ئانەیە کە ئازاد کریا جارێۋتەر وێش یاوناۋە ڕیزەکێ جمیەری و گەریلای. دماتەر بە ئازموونە مەزنەکەیش جە بواری سیاسیی و دبلۆماسیینە یاگێش گێرتە. هەر چەنی جە بورای لەشکریەنە میلیتانێۋی سەرکەوتە و چنەئاما بێ، هەرپاسە جە بواری سیایی و دبلۆماسیەنە دبلۆماتکارێۋی سەرکەوتەو (پەکەکە-PKK) بێ و بە گرد هازی و تواناشەۋە پەی یەکێتی نەتەوەیی و سەرۋستەی دۆزەو کوردی هەوڵشدا و بەدڵ و بەگیان و بەڕۆحیانەتی ئاپۆیی و سەنگینانە و بە کەسایەتییە نمونەییەکەیش کۆشاییش کەرد و میلیتان و دبلۆماتێۋی بڕیاردار و ئەنجامگیر بێ.
"جە جەنگەوە تا دبلۆماسی"
هامڕا میکائیل ئۆزدەمیر (ناڤدار سنەگر) جە ساڵەو 1974ی جە ناوچەی خیزانی سەر بە بەدلیسی جە ئەڎێ بییەن و دمای تەمامنای وەنەی ئامادەیی ساڵەو 1993ی جە ئەستەنبوڵ پەیوەست بییەن بە جمیەری و دماتەر جە کوردستان بەشدارو گەریلای بییەن. تا ساتەوەختە شەهیدبیەن 26 ساڵێ ڕبەق جە کوردستان، سوریا، ئێراق و تورکیانە مانیانەشناسانە بە ڕۆحی ئاپۆیانە کۆشیان و چالاکانە و سەرکەوتانە کارش پە ڕێکۋستەی حزبی، جڤاکیی و ڕۆشنگەریی و دبلۆماسییش کەردەن. نەک تەنها دلێ گەریلایەنە بەڵکو دلێ گەلیەنە کەسایەتیێۋی وەشەۋیس و بەهێزش بینەن و چارەسەری فرە کێشاش کەردەن.
جە دێرسم تا سۆران کۆشا
هامڕێ ڤەهیپ تەکین (سەرحەد شەفەق) ساڵەو 1974ی جە ئاگری جە ئەڎێ بییەن. ساڵەو 1988ی جە تەمەنی نەوجەوانییەنە بەشدارو ڕێزەکانو گەریلای بییەن. ساڵەو 1990ی شییەن بیقاع-و لوبنانی و پەروەردەو ڕێبەر ئاپۆش دییەن و جە بوارەکێ ئیدۆلۆژی، سیاسیی، لەشکری و گلێرگەیەنە پەروەردە کریان وێش وەڵێۋستەن. دماتەر چوون فەرماندارێ چنەئاما گێڵانەۋە وڵات و جە دێرسم، زاگرۆس، خواکورک و سۆران دژ بە ئەرەگێرتەیی دوژمنی چالاکانە و فیداکارانە و بێۋێنە کۆشیان.
قاچش جەدەستدا بەڵا کۆڵش نەڎا
هامڕێ ڤەهیپ تەکین (سەرحەد شەفەق) سەرەڕاو ئانەیە بەتەقای مینی قاچێۋش جەدەستدا بەڵا کۆڵش جە خەباتی نەڎا و ڕۆڵی کاراش بێ جە ئەرەمەرزنای ئەکادیمیای زانستی و ئەدەبیەنە. سەرەڕاو کوردستانی و وەرهۆرزی دلینی، جە ڕووسیا، کازاخستان، ئۆزبەکستان و ئۆکراینا کارا خەباتش ڕاۋەبەردەن. بەهۆو ۋەشەویسیش پەی کەش و کۆو کوردستانی هامڕێ و هاۋەڵەکێش بە «ئەوینداری چیا» نامێش بەرێنێ.
"جە تەمەنی 18 ساڵیەنە بەشدارو گەریلای بی"
جەلال ئۆزتورک (شیار فاڕاشین) جە ناوچەو ئەلباک-ی سەر بە وانی جەئەڎێ بییەنە و جە زارۆیەتینە گەریلاش ئەشناسان و بە جەوانی جە تەمەنی 18 ساڵیەنە بەشدارو ڕیزەکانو گەریلای بییەن. بە تایبەتمەندییە ڕەنجدەر و فیداکاریەکەیش هەمیشە گەریلایێ پێشڕەۋ و نمونەیی ئاپۆیی بییەن.
"یاد و ڕێبازشان ڕانیشاندەرمانە"
هەر 5 هامڕێ شەهیدێمان سەرحەد ئەمانوس-ڤارتۆ (ئەمروڵاھ دورسون) ئەندام جە کۆمیتەو پەیوەندیە کوردستانیەکانو کۆما جڤاکێن کوردستان (کەجەکەKCK)ی و گەریلا سینانی سور (عەلی ئاکتاش)،، گەریلا ناڤدار سنگەر(میکایل ئۆزدەمیر)، گەریلا سەرحەد شەفەک (ڤەهیپ تەکین)، گەریلا شیار فەراشین (جەلال ئۆزتورک) پەی هەمیشە بە ڕێز و منەتباریەۋە یادەۋەریمانە مەنانێۋە و یاد و ڕێبازشان ڕانیشاندەرمانە پەی یاۋای بە هیۋا و ئامانجەکانشان.
"تاکە ئامانجشان وڵاتێۋی ئازاد بێ"
هەر 5 هامڕێ شەهیدێمان هیچ داۋاکاریێۋی کەسیشان نەبێ، بەڵکو تاکە ئامانجشان ئاۋاکەردەی وڵاتێۋی ئازاد و پێۋەرەژیۋای گەلەکان و پێکئامەیەکان بێ. پۆکەی گەورەتەرین خزمەت بە یادەۋەری و خەباتیشان هەوڵدایەن و کۆشایەن پەی ئاۋاکەردەی کوردستانی ئازادی و وەرهۆرزی دلینی دیموکراتیکی. پەی بەدی ئاۋردەی ئانەیە بەڵێن مەڎێمنە تا بە گرد هازی و توانامانەۋە بکۆشمێنە.تەندروستی جیهانی: کورونا بییەن بە پەتا و باری نائاسایش ئەرەیاونا

سازی تەندروستی جیهانی ئاشکراش کەرد: "نەوەشی کورونای فاڕیان بە پەتا و بارودۆخەکە مەتەرسیدارەن و پۆکەی پەی ڕاگیری کەردەیش باری نائاسایمان ئەرەیاونان.

نەوەشی ڤایروسو کورونای جە ئەی مانگیٛنە جە شارو(وهان)و دلیٛڕاسی وەڵاتو چین-یەنە سەرشهۆردا و جە ئا وڵاتەنە هەزاران کەسێش تووشێ کەردێنی و سەدان کەسێش کوشتێنێ و بە خێرای تەشەنە مەکەرۆنە. جە ئیسەنە چەنی چینی جە 18 وڵاتێ تەرێ جیهانیەنە تەشەنەش کەردەن و بییەن بە پەتا. جە وڵاتە جیا جیاکانو جیهانیەنە نزیک بە 300 کەسێ تووشێ نەوەشیەکەی بیێنێ و سات بە سات پەتاکێ گەشە و تەشەنەی خێرا تەر مەکەرۆنە.
تەشەنەکەردەو پەتاو کورونای سازی تەندروستی جیهانیش ئاوردەن سەرو خەتی و سازیەکە پەی ڕاگیری جە پەتاکێ بڕیارو باری نائاساییش سەرتاسەرو جیهانیەنە دان و بارودۆخەکەش بە مەتەرسیدار بەنامێ کەردەن بە تایبەتی پەی ئاو وڵاتەکانو جیهانی یەرەمی کە ئامادەگی ڕووبەڕووبییەی پەتاکێشان نییەن.
جەی بارەوە ئێشەو جە جنێڤ-و سویسرا-ی جە کۆنفڕانسێوی یاونەریەنە تیدرۆس ئەدهانوم گیبریسۆس ڕاوەبەرو گردی سازی تەندروستی جیهانی بارە نائاسایەکەش ئەرەیاونان و واتەنش: "بارە نائاسایەکە پەیوەندیش بە نەبییەی باوەڕی بە چینی نییەن و سازیەکەشان نیگەرانەن جە وەڵاوبییەی نەوەشی کورونای کە فاڕیان پەی پەتێ و بە زوویی تەشەنە مەکەرۆنە و پنەوازیش ڕاوشۆنی جددی هەن ڕاگیری کەردەیش".
گیبریسۆس هەوڵەکێ چین-یش پەی کۆنترۆڵ نەوەشیەکەی ستاییش کەردێنێ و ئاشکراش کەردەن: "بە باوەڕێنمێ چین چارەسەری پەی نەوەشی و پەتاکێ بئێزۆنەوە و چارەسەرش بکەرۆنە. بەڵام ئێمە جە ئیسەنە نیگەرانیمان وەرانوەر بە ئا وڵات گەلێ جیهانی یەرەم یەن چوون ئەفریقا کە ئامادێ ڕووبەڕووبییەی پەتاکێ نییەنێ و تەرسی هەنە دلێشانە پەتاکێ بەخێرایی وەڵاوە ببۆنەوە و نەتاوانە کۆنترۆڵش بکەرانێ".چوار جوٙریٛ دەمەکیٛ (دەمامک) کەینە بەکارشان باوەرمیٛ؟

چوار جوٙریٛ دەمەکیٛ (پزیشکیی N95، دەمەکو نەشتەرگەری، دەمەکی کاغەزین و دەمکی قوماشین) کەینە بەکارشان باوەرمیٛ؟

پوٙژنایرەو دەم و لوتی(دەماخ هوٙردای، دەماخ کەردەی) وەختیٛو مزیەمیٛرە یانەنە پەی جبەری، هەرمانیٛوی ویٛپاریزی و تەندروسیەنە پەی پاریٛزنای کوٙئەندامو هەناسەدای جە ڤایروسو کروٙنای، نەک تەنیا ڤایروسوکروٙنای، گیٛرە چندەها ڤایروٙسیٛ و بەکتریێ تەریٛچ. چوار جوٙریٛ دەمەکیٛ هەنیٛ با بزانمیٛ ئەرمانیٛ هەر یوٙیشان چیٛشەن و چ دەمێنە بەکار مەیانیٛ:
دەمەکی پزیشکیی N95
خاستەرین دەمەکەن، وەروەڵاوتەرینەن جە بەکار ئاوردەینە، چون گولانەتەرین گەردە، گەردیلە پەرزنوٙنە و نمازوٙ بلوٙنە دەم و لووتەرە. ئی دەمەکە، دکتوٙرو هەرمانبەریٛ تەندروسی بەکارش ماوەرانیٛ چون، ئینێ هیٛڵەو یوەمو تیٛکەڵاوبیەی چەنی نەوەشی کروٙنای. بەڕادەو%95 ی پاریٛزنوٙشان جە تەرسەو توشبیەی.
دەمەکو نەشتەرگەری
ئی دەمەکە پاریٛزش هەن پەی گەردە گەورەکان، یانی نمەتاووٙ گەردیلە فرە گولانەکلان پەزرزنوٙنە، تایبە وەختو نەشتەرگەرینە دکتوٙرەکیٛ دەم و لوتشان پوٙژنارە پەنەش تا گەردیٛ بەرزئەوەبییٛ جە زامو نەشتەرەکەیوە نەلانیٛ دەم و لوترە. یەکجار بەکار مەیوٙنە.
دەمەکی کاغەزین
ئی دەمەکە پەی پاریٛزنای دەم و لوتی و کوٙئەندامو هەناسەین جە تەپ و توزی، نەک گەردو توزی ژەهراوی.
دەمکی قوماشین
دەمێو دەمەکی یەکجار بەکار ئاوردەی دەسنەگنوٙنە، ئاوەختە پەنا گیٛری بە دروسکەردەی دەمەکو قوماشی، مەشوٙ قوماشەکە جە لوٙکەی بوٙنە، مەشوٙ دماو گردجارێو بەکار ئاوردەی بشوٙریوٙنە.
واتیٛ کریٛڵییٛ: key words
دەمەک: دەمامک، کمامە، قناعmask هەرمانەش پەرزنای و پاک کەردەی هەواین وەختیٛو هورش لوشمیٛ
گەرد، گەردیلە: گولانەتەرین، ڕیٛزەتەرین چیٛوەن کە بەچەم نمەوینیوٙنەواڵێ جەنگی یەکەم فیلمەن جە فێستیڤاڵو فیلمو سلێمانیێ نیشانە مدریۆن

فیلمو (واڵێ جەنگی) کە باس جە ژەنە شەڕڤانەکێ ڕۆژاڤاو کوردستانی مەکەڕۆنە یەکەم فیلمەن جە چوارەمین فێستیڤاڵو فیلمو سلێمانیێنە نیشانە مدریۆنە و بە گردیی 134 فیلمێ جە فێستڤاڵەکەنە بەشدارێنێ.

بڕیارەن جە 2019/10/01، چوارەمین فێستیڤاڵو فیلمو میاندەوڵەتی جە شارو سلێمانیێ ساز بکریۆنە. جە فێستڤاڵەکەنە ئەکتەرێ و بەرئاۋەرێ سینەمایێ نامیێ کوردستانیێ و جیهانیێ بەشدارێ مەبانێ. ڕێکۋزێ فێستیڤاڵەکەی پەی ڕۆژنیوزیان ۋاتەن: "جە فێستیڤاڵەکەنە کە یەک هەفتە مەخاینۆنە، 134 فیلمێ جە 79 وڵاتێ جیهانیۋە بەشدارێنێ و سازیەرەکێشان هەوڵ پە بەدەستۋستەی خەڵاتەکانو فێستڤاڵەکەی مەڎانێ. یەکەمین فیلم کە جە فێستاڵەکەنە نیشانە مدریۆنە (واڵێ جەنگی)ەن کە باس جە ژەنە شەڕڤانەکێ ڕۆژاڤاو کوردستانی مەکەڕۆنە و جە بەرئاۋدەی کارۆلین فۆڕێست ڕۆچنامەڤانە و بەرئاۋەرێ فەڕەنسیێن".
ڕێکۋزێ فێستیڤاڵەکەی ئاشکراشان کەردەن: "ڕۆو 7و ئۆکتۆبەری فیملە سەرکەوتەکێ فێستڤاڵەکەی ئاشکراێ مەکریانێ و خەڵاتێشان پنەبەخشیانە".گۆشەگیری فراۋانەتەر کریا و خانەۋادەو ڕێبەر ئۆجالانیش گێرتەۋە

ئەشکەنجە و گۆشەگیری ئیمرالی فراۋانەتەر کریا و خانەۋادەو ڕێبەر ئۆجالانیش گرێرتەۋە و جەی چوارچێۋەنە فاتمە و مەمەد ئۆجالان واڵە و براو ڕێبەر ئۆجالانی شییەی بەرو تورکیاشان ۋنە قەدەغە کریا.

سیستمو ئەشکەنجە و گۆشەگیری ئیمرالی، کە 20 ساڵێن دژ بە ڕێبەر عەبدوڵا ئۆجالانی پەیڕەو مەکریۆنە و 3 ساڵێچەن سەختەر و دژواتەر بییەن، ڕۆچ بە ڕۆچ فراۋانەتەر مەبۆنە و جیا جە ڕێبەر ئۆجالانی، دەربازو خانەۋادەکەیش بییەن. جەی چوارچێۋەنە داۋاکاری گردیی تورکیای جە شارو ڕحا (ئورفا)ی بڕیاشدا، شییەی پەی بەرو تورکیا جە فاتمە و مەمەد ئۆجالان (واڵە و براو ڕێبەر ئۆجالان)ی قەدەغە بکریۆنە و بە نامێۋە فەرمییە بڕیارەکە ئاڕاستەو هەر دۋی کریان. هەرپاسە کوپیێ جە بڕیارەکەی کیانیان پەی 6مین دادگەو سزای قورسی جە ڕحا و فەرمانش پنە کریان، ئەگەر فاتمە و مەمەد ئۆجالان بڕیارەکەی پاشێل بکەرانە ڕووبەڕوو سزاو زیندانی بکریاۋە.
جە دمایین دیدارشەنە جە ئیمرالی، ڕێبەرو گەلو کوردی عەبدوڵا ئۆجالان بە مەمەدی برایش واتەبێ: "تەنها من گۆشەگیر نەکریانا، بەڵکو شمە و گەل-یچ گۆشەگیرێ کریێندێ".
3 ساڵێن ڕێبەر ئۆجالان جە دۋێ کوڵە دیدارێ زیاتەر، ئیتر چەمش بە خانەۋادەکەیش نەکەوتەن و جە تەمووزو 2011یچەۋە پارێزەکێش سەردایشان نەکەردەن و هەر جارەو بە بەهانێ بێبنەمێ و جیا جیێ چوون، "کەشتی ئیمرالی جە کارکەوتەن، ئاو و هەۋا نالەبارەن و باری نائاسایی" هەن، کاربەدەستێ تورکیای دیدارەکێ ڕێبەڕ ئۆجالانی ئاستەنگێ مەکەرانە.
جە کوردستان و ئەورووپا و جیهان، ئەشکەنجە و گۆشەگیری ئیمرالی، ناڕەزایەتی فرەش شۆنیەرە ئومان و بە پێشەنگی لەیلا گۋڤەن، هامسەرۆکەو کۆنگرەی جڤاکی دیموکراتیکی-کەجەدە و پارلەمانتارەو هەدەپەی، 107 شەۋانە ڕۋێن مانگێرتەی جە واردەی بە شێۋازی بێوادە و نۆبەتی بە شداری سەدان کەسێ دەستش پنەکەردەن و درێژەش هەن. مانگێرەکێ سەرەڕاو تێکشییەی و خراب-بییەی تەندروستیشان، بەڵام سورێنێ جە بەردەۋامی دای بە مانگێرتەکەیشان، تا ئا کاتە بە تەمامی کۆتایی بە ئەشکەنجە و گۆشەگیری ئیمرالی مەیۆنە.ئەمیر عەلی زارۆڵەی کرماشانی خەڵاتو ئاشتی مایندەوڵەتیش بەردەۋە

ئەمیر عەلی ڕەشیدیان زارۆڵەی کرماشانی جە میانو بەشداریشەنە جە کێۋەڵکێ ۋێنەکێشای و پۆستەری سەر بە ئەرەمەرزیاو ئاشتی و هامکاری خەڵاتو ئاشتی مایندەوڵەتیش بە دەستۋست.

جە وڵاتو ئسپانیای کێۋەڵکێ میاندەوڵەتی ۋێنەکێشای و پۆستەری سەر بە ئەرەمەرزیاو ئاشتی و هامکاری ڕێکۋزیا و جە میانشە 4 هەزارێ و 141 زارۆڵێ جە 35 وڵاتێ جیهانی بەشدارێش بێنێ. جە کێوەڵکێکەنە ئەمیر عەلی ڕەشیدیان زارۆڵەی کرماشانی تەمەن 8 ساڵان بە چەند بەرهەمێ هونەریێ بەشداریش کەرد و تاۋاش خەڵاتو ئاشتی مایندەوڵەتی و بڕوانامەی شانازی بەدەست باۋەڕۆنە.
کێۋەڵکێ میاندەوڵەتی وێنەکێشای و پۆستەری سەر بە ئەرەمەرزیاو ئاشتی و هامکاری جە ساڵەو 2018ی ئەنجام دریابێ، بەڵام بەهۆکارو ئانەیە دیاریکەردەی کەسە سەرکەوتەکانش کاتی فرە مەخاینۆنە، پۆکەی یەک ساڵ جە دمای ڕێکۋستیەش کەسە سەرکەوتەکێ و خەڵاتەکێش ئاشکرێ مەکریانە.زانیاریێ مدرامانی و جەنگی جە ڕۆژاڤاۋە و کارۋەدایێ جیهانیێ

7 شەۋانە ڕووێن بەردەۋامێنێ و جە ۋەرانۋەرەنە گەلێ و شەڕڤانەکێ سەرنیشت و ۋەرهۆرزو سوریای قارەمانانە و ئەفسانەوار ڕووبەرووشان مەبانێۋە و جە سەرجەم مەیڎانەکانە شکستی مەزنشان مڎانە و کارۋەدایە جیهانیەکێ ئەرێنیێنێ.

دمایین زانیاریێ مدرامانی و جەنگی و هەۋاڵەکێ پەیۋەست بە ڕۆژاڤای و سەرنیشت و وەرهۆزو سوریای و کارۋەدایەکێ جیهانی ۋەانۋەراشەنە:
سەرسەبای ئارۆی
دۆناڵد ترەمپ سەرەککۆمارو ئەمەریکای بە جیا چەنی مەزڵوم عەبدی فەماندارو گردیی هێزەکێ سوریای دیمۆکراتیکی (قەسەدە) و ڕەجەب تەیب ئەردۆغان سەرەککۆمارو ڕژێمە داگیرکەرەکەو تورکیای بە تەلەفۆن قسێش کەردەێنێ. ترەمپ دڵنیاییش دان بە عەبدی کە سزاو تورکیا مڎانێ و داۋاش ۋنە مەکەرانێ دمایی بە هێرشەکانش پەی سەرو ڕۆژاڤای باۋەرۆنە. هاموەخت تڕهمپ داۋاش جە ئەردۆغانی کەردەن تا بە خێرایی هێرشەکانش پەی سەرو ڕۆژاڤای بمدرۆنە.
جە هیزی شەۋێ تا سەرسەبای ئارۆی جە سەرجەم جەنگگەکانە جەنگێ دژوارێ قۆمیێنێ، بەتایبەتی جە سەرێکانی، تەل خەڵەف و گرێ سپی. جە جەنگەکانە دوژمن گورزی فرە قورسش ۋنە دریان و دەیان کوشیێ و بریندارێش دێنێ و جە ئاکامەنە سەرێکانی و تەل خەلەف بە تەمامی ڕزگارێ کریێنێ و دوژمن و تاقمە چەتە بەکرێگیریێکێش ناچارێ دمارەگێڵای کریێنێ.
9:53
چین داۋاش جە ڕژێمو تورکیای کەرد، تا ئۆپەراسیۆنەکانش دژ بە سەرنیشت و وەرهۆرزو سوریای بمدرنۆنە. گینگ شونگ قسەکەری فەرمی وەزارەتو بەرو چینی جە کۆنگرێۋی ڕۆژچنامەڤانیەنە ئا داۋاکارییەش جە تورکیای کەرد و ۋازیارەن تورکیا دمایی بە هێرشەکانش باۋەرۆنە و بگێڵۆۋە سەرو ڕێ ڕاستێ.
9:45
عوسمان سەبری پەرلەمانتارو یەکێتیی نیشتمانیی کوردستانی داۋاش کەرد، باشور (پانیشت)و کوردستانی هێزی سەربازی بکانۆنە پەی ڕۆژاڤاو کوردستانی پێۋەرە دژ بە ئەرەگێرتەیی تورکیای بمدرانێۋە و هامبەشانە هەڵۋێست نیشانە بڎانە. 9:44
جە سەریکانی دمای ئازادکەدەیش جارێۋتەر دوژمن هێرشش ئەنجام دان و جەنگی قورس قومیان.
9:39
هێزەکێ ئەمریکای جە شارو منبج-ی کێشیێنێۋە ڕووەو پەنگاۋو تشرینی کە مەگنۆنە پانیشتو وەرهۆرزو شارەکەی.
9:29
جە منبج دوژمن دەگایەکی وەرکەوتو شارەکەیش تۆپۋارانێ کەردێنێ و جە ئاکامشەنە 2 هاموڵاتیێ مەدەنیێ شەهیدێ بیێنێ و 13 مەدەنیێ تەرێ بریندارێ بیێنێ.
9:18
کەنەکە، یەکێتیی نیشتمانی، پەیەدە، کۆدار و کۆمەڵە و 70 پارتێ و ڕێکۋزیێ مەدەنیێ داۋاشان جە کۆمەڵگەو میاندەوڵەتی کەرد، ئاسمانو ڕۆژاڤای بۋزارە و دژەپڕای کەردەیی بکەرانێ و سنورێ پەی ئەرەگێرتەیی تورکیای و تاقمە چەتەکانش بنیارە.
9:16
جە سەرجەم جەنگگەکانە جە سەرێکانی تا گرێسپی هێرشێ دوژمنی بەردەۋامێنێ و شەڕڤانەکێ قەسەدەی بە مردامانی مێژوویی و قارەمانانە ڕووبڕووشان مەبانێۋە.
08:59
جە جەرابلوسەۋە تۆپخانەکێ ڕژێمو تورکیای دەگایەکێ کۆبانێ تۆپۋارانێ مەکەرانێ و تۆپخانەکێ قسەدەی بە تونڎی وەڵامشان دێنێۋە و جە ئاکامشەنە دەیان چەتێ تورکیای کوشیێنێ و برایندرێ بیێنێ.
8:44
جە سەرێکانی جەنگ دژوارەن و دوژمن سەرجەم تواناکێش پەی ئەرەگێرتەو شارەکەی بەکارێ بەردێنێ، بەڵام بە مدرامانی مێژوویی و قارەمانە وەڵامش دریانەۋە و شکستی قورس دریان و دەیان سەربازێ و چەتێش کوشینێ و بریندارێ بیێنێ.جە سنە بنکەو ئاهورای ۋێرەگانێۋی ئەدەبی ڕێکبوزۆنە

جە شارو سنەی بنکەو ئاهورای ۋێرەگانێۋی ئەدەبی پەی هۆرسەنگنای و ڕێزگێتەی جە کۆشاییشی ئەدەبی شاعیر و نۋیسەر ڕەوف مەحموود پووری ڕێکبوزۆنە.

بڕیارەن شەممەی ئایندە، جە زانشتگاو (کوردستان)و شارو سنەی بنکەو ئاهورای جە بەردەۋامی کار و کۆشاییشی فەرهەنگی، ئەدەبی وڕۆشنۋیریشەنە ۋێرەگانێۋی ئەدەبی فراۋان پەی هۆرسەنگنای، بەرزنرخنای و ڕێزگێرتەی جە هەرمانێ و کۆشاییشی ئەدەبی و فەرهەنگی شاعیر و نۋیسەر ڕەوف مەحموود پووری ڕێکبوزۆنە و دەیان شاعرێ، ڕۆشنۋیرێ و نۋیسەری و مێمانێ شارەکەی و هەورامانی بەشدارێش ببانە.
ڕێکۋزێ ۋێرەگا ئەدەبیەکەی ئاشکراش کەردەن جە چەندین ئەرەنیشتێ و پانێلێ-نە کوشاییش و بەرهەمەکێ ڕەوف مەحموود پووری ئەۋەوانیایشان پەی مەکریۆنە و هۆرمەسەنگنیانە و ڕێز جە مانیای نامبریا مەگێریۆنە کەسایەتیە بەشدارەکێ بریتیێنێ جە شاعران و نۋیسەرانێ چوون: _ کلسوومە عوسمانپوور  فەرەیدوون بەهرامی _سەعدی غەریبی _عەبباس غەریبی _جەمال قادرپوور _حسەین وەفایی _بێهرووز موحەممەپوور _ژوانە ڕەحیمی _مەهوەشە درۆستکار _ئەحسەن ڕەشیدی _کەیهان عەزیزی _فەرشید ڕۆستەمی _سابێر عەزیزی
هاموەخت موزیسیەن ئەرکان حەیاتی بە چەند پارچە مۆزیکێ و بەرهەمێ هۆنەرێی ۋێرەگا ئەدەبییەکەی ڕەنگین و زەنگین تەر مەکەرۆنە.
کات و ساتو ئەنجامدای ۋێرەگا ئەدەبییەکەی و یاگێ و ئادرەسەکەش:
شەممە-23 کەڵەهەرزو 1398ی ڕۆجیاری سەعات: 16:00 پەسین (عەسر)ی زانشتگاو کوردستانی (سنە)_گەورە هاڵەو مەولەویشەهیدکەردەی دکتۆر سیروانی و هامڕاکێش 23 ساڵێش دەرباز کەرد

23 ساڵێ جە وەڵتەر جە ئاغجەلەر دکتۆر سیراون و هامۋیرەکێش (حاجی قامشلۆیی، بابان، دیلان ماردینی و عەگید گەرمیانی) جەکەردێۋی خایەنەتکارانە و دژە گەلیەنە شەهیدێ کریێ.

کاوە عەلی ساڵح، شناسیا بە دکتۆر سیروان و هامڕێ و هامۋیرەکێش (حاجی قامشلۆیی، بابان، دیلان ماردینی و عەگید گەرمیانی) 23 ساڵێ جە وەڵتەر جە ئاۋایی قەڵاچوغەی سەی کەریم سەر بە شارچەو ئاغجەلەری جە کەردێۋی خیانەتکارانە و دژە گەلیەنە شەهیدێ کریێ و پەیوەستێ کارەۋانو ئازادی بیۍ
کاوە عەلی ساڵح، شناسیا بە دکتۆر سیروان ساڵەو 1964 ئاۋایی چەمیاڵەی سەر بە ناوچەو شارباژێڕو پارێزگاو سلێمانیێ جەئەڎێ بییەن. قۆناغەکێ وانای سەرەتایی و ئامادەییش جە سلێمانییە تەمام نێنۍ. دکتۆر سیروان هەر جە 16 ساڵییەنە پەیوەست بە کاری سیاسیی بییەن و پەیوەندیش بە (کۆمەڵەی ڕەنجدەرانی کوردستان)ی کەردەن. ساڵە 1983ی پەی درێژەدای بە وانای بەرزی شییەن بەغداد و زانشتگەنە زۋانی ئینگلیزیش وانان و تا ساڵەو 1984ی بە هۆکاری سیاسیی، ڕژێمو بەعسی فشارش پەی ئاۋردەن و ناچار بە کۆچبەری ئێرانیش کەردەن. تا 1985 جە ئێران مەنەنەۋە و دماتەر شییەن دانیمارک و ئەورووپا. هامتەریب چەنی سیاسەتی ڕۆڵش جە ڕۆشنگەری و ڕۆچنامەگەری بییەن. ساڵەو 1994ی جە ڕۆچنامەو (وڵات)یەنە دەستبەکار بییەن و بە نۋیستەکانش ڕۆڵی فرەش بییەن جە ۋەڵێۋستەی ڕۆچنامەکەی و وشیاری نەتەوەیی.
دکتۆر سیروان جە ئەورووپا جە ڕاو (بەرەی ڕزگاریی نەتەوەیی کوردستان) یەۋە ئاشنا بییەن بە خەبات و کۆشای ئازادی پەکەکەی و ڕێبەر عەبدوڵا ئۆجالانی و جە 1990 ڕووەش نیان سوریای و دماتەر لوبنانی چەمش بە ڕێبەر ئاپۆی کەفتەن و ئۆجالان پەروەردەی سیاسیی و ڕێکۋزیایی و کۆمەڵایەتییش دان و جە ئەکادیمیاو مەعسوم کۆرکمازی پەروەردەی گەریلاییش دییەن و دماتەر جە پەی درێژەدای بە خەباتی گێڵانەۋە پەی کوردستاای و جە ساڵەو 1991ی جە خواکورک چەنی هامڕاکانش ( پارتی ئازادیی کوردستان - پاک)شان مەرزنانەرە. دکتۆر سیروان جە ئاخێز و سەرهۆردای 1991ینە ڕۆڵی کاراش گێڵنان و جە بادیان پێشەنگایەتی جەماۋەریش کەردەن دژ بە ڕژێمو بەعسی. دمای سەرکەوتەی سەرهۆردای باشوری، پەی ڕووبەڕووبییەی داگیرکاری تورکیای ڕووەش نیێنە هەفتانینی و جە جەنگەنە بە قورسی بریندار بییەن. دمای چارەسەری کۆڵش نەڎان و درێژەش بە کۆشاییشی ئازادی دان و ساڵەو 1995ی چەنی ژمارێۋ جە هامڕێ و هامۋیرەکانش (یەکێتی نەتەوەیی دیموکراتی کوردستان -یندک)شان مەرزنانەرە و بە سکرتێر هۆرۋچنیان. دمای ئانەیە ئیتر کاراتەر جە ۋیەردەی دکتۆر سیروان مەیدانی سیاسییەنە کۆشان و نامودەنگش جە پانیشتو کوردستانی ۋەڵاۋبییەنەۋە. ئانەیچ پارتە دەسەڵاتدارەکێ بپانیشیش نیگەرانێ کەردێبێنۍ.
دمای خیانەتەکەو 31و ئاب-و 1996 و شکستەکەو یەکێتیی نیشتمانیی کوردستانی، دکتۆر سیروان بارەگاو پاراتەکەیش جە چەمی ڕەزان سەر بە سلێمانیێ مەرزنۆرە و سەرقاڵ مەبۆنە بە کاری سیایی و ڕێکۋزیایی.
جە 4-10-1996ی کاوە عەلی ساڵح شناسیا بە دکتۆر سیروان چەنی هامڕێ و هامۋیرەکێش (حاجی قامشلۆیی، بابان، دیلان ماردینی و عەگید گەرمیانی) جە ئاۋایی قەڵاچوغەی سەی کەریم سەر بە شارچەو ئاغجەلەری سەرقاڵێ خەباتی بێنۍ جە کەردێۋی خیانەتکارانە و دژە گەلیەنە شەهیدێ کریێ و پەیوەستێ کارەۋانو ئازادی بیۍ.جە عەفرین 7 چەتێ و جە مارع 4 چەتێ تورکیا کوشیێ

جە وەرئاوا مدرامان دژ بە ئەرەگێرتەیی تورکیای بەردەوامەن و جە عەفرین 7 و جە مارع 4 چەتێ تورکیا کوشیێ و 2 ماشینێ سەربازیێ دلێنەبریێ.

جە وەرئاوا 'ڕۆژاڤا'و کوردستانی هێزەکێ ڕزگاری عەفرین-ی و شەڕڤانەکێ ئازادی بەردەوامێنێ جە مدرامان دژ بە هیزە ئەرەگێرەکانو تورکیا و تاقمە چەتە بەکرێگیریاکانیشان و گورزێ قورسێشان ونە مەدانێ. جە ئی چوارچێوەنە شەڕڤانەکێ هێزەکێ ڕزگاری عەفرین-ی جە دوێ چالاکیێنە جە عەفرین و مارع گورزێ قورشێشان جە دوژمنی دێنێ. جە ئا بارەوە میانگەو یاونەری و چاپەمەنی هێزەکێ ڕزگاری عەفرین-ی ئەرەیاونایێوش دان و ئاشکراش کەردەن:
3 ئاداری جە دەگایەکێ بەربان و قۆپ-ی سەر بە ناوچەو راجۆ-ی، دەگاو زارێی سەر بە ناوچەو بلبلێ-ی و دەگاو باسووتی سەر بە ناوچەو شێراوا-ی کە هەر یەرە ناوچەکێ سەر بە عەفرین-یەنێ، هێزەکێ ڕگزگاری عەفرین-ی دژ بە خاڵەکێ وشکنای تاقمە چەتەکانو سەر بە تورکیا چالاکیێشان ئەنجامێ دێنێ. جە چالاکیەکانە بە گردی 7 چەتێ ئەرەگێرێ کوشیێنێ و 5 چەتێ تەرێ بریندارێ بیێنێ. هاموەخت 2 ماشینێ سەربازیێشان بەتەمامی دلێنەبریێنێ. دمابەدمای چالاکییەکان، سپا ئەرەگێرەکەو تورکیای هەڕەمەکیانە دەگایەکێ ناوچەو شێراوا-یش تۆپوارانێ کەردێنێ و زیانی فرەی مادییش دان جە ژیوگە و یانێ دەگانیشنەکان.
هامکات بەڵام جە شارچەو مارع-ی سەر بە هەرێمو شەهبا-ی، شەڕڤانەکێ هێزەکێ ڕزگاری عەفرین-ی دژ بە بارەگاو چەتە ئەرەگێرەکێ تورکیا چالاکیشان ئەنجام دان و جە ئاکامشانە 4 چەتێ کوشیێنێ و 12 چەتێ تەرێ بریندارێ بیێنێ و زیانی ماددی فرە جە بارەگاکەی دریان. شۆنەو چالاکییەکەیەرە، هێزکێ تورکیا بێسەروبەرانە دەگایەکێ ناوچەو شەرا-و عەفرین-ی و هەرێمو شەهبا-شان تۆپوارانێ کەردێنێ و جە ئاکامشەنە زیانی ماددی جە دەگانشینەکان دریان.12 لایەنێ ئێراقیێ داۋاو ئازادکەردەی دەستگیرکریاکێ بادینانیشان کەرد

12 تۆڕێ و هامپەیمانیێ ئێراقیێ، جە بەیاننامێ هامبەشەنە داۋاو ئازادکەردەی چالاکۋانە دەستگیرکریاکێ بادینانی-شان کەرد و دەستگیرکەردەکەی بە پاشێلکەردەی بنەماکێ دەستوری ئێراقی مەزانانە.

ئارۆ وێرەگا، 12 تۆڕێ و هامپەیمانیێ ئێراقیێ، جە بەیاننامێ هامبەشەنە داۋاو ئازادکەردەی سەرجەم چالاکۋانە دەستگیرکریاکێ بادینانی-شان کەرد و جە چارەنۋیس و ”سەرپنەئامای“ نادیاریشان پەرسێۋە. جە بەیانامەکەنە ئومان:
"نمەکریۆنە چالاکۋانێ و هاموڵاتیێ تەنیا سەرو ئانەیە، کە نیازیشان بییەن ۋێنیشاندای بکەرانە دەستگیرێ بکریانە، کە ئانێچە مافێ دەستوریەن و بە یاسا ڕاپنەدریان. هیچ ڕەۋا نییەن دەستگیرکریێکێ بە ماددە 156 جە یاساو سزادای ئێراقی ژمارە 111و ساڵەو 1969 تۆمەتبارێ بکریانە، کە ئەگەر تۆمەتەکە سەرشارە ساخ ببۆۋە، ئەگەر هەن جەدار دریانە، کە جە هەرێمو کوردستان-یەنە هامتا سزاکێ، زیندانی هەتاهەتایین".
"بە پەیلۋای ئێمە، ئاجۆرە مامەڵەکەردەیە جە کەیسەکەنە زیادەڕەۋین و پاشێلکاری یاساو ۋێنیشاندای و بنەماکێ دەستوری بنەڕەتی ئێراقین، کە ماف بە گرد کەسی و لایێ مدۆنە تا ئازادانە و ئاشتیانە ۋێنیشاندای بکەرۆنە. پۆکەی داۋا مەکەرمێنە هەرچی زووەن سەرجەم دەستگیرکریێکێ بادینانی ئازادێ بکریانە و کۆتاییچ بە ڕەشبگیری و پاشێلکەردەی یاسای باۋریۆنە".
نام 12 لایەنە ئێراقییەکەی، کە بەیاننامەکەشان ئیمزا کەردەن:
سەنتەرو میترۆی پەی داکۆکیکەردەی جە ڕۆچنامەۋانان تۆڕو شەمسی پەی چەمداریکەردەی هۆرۋچنای تۆڕو دادپەروەریی بەندییەکان هامپەیمانی ئازادییەکان هامبەندی بارئاۋەرانو مافەکانو مرۆڤی تۆڕو عێراقی پەی مافەکێ زارۆڵانی. تۆڕو هامپەیمانی کەمایەتییەکان ئێراق تۆڕو مرۆڤی پەی پەرەدای تەندروستیی و کاری مرۆیی تۆڕو دژبەری بارزگانیکەردەی بە مرۆڤی تۆڕو شەفافیەتی پەی کانزا بەرئاۋریاکان هامپەیمانی 1325ی تۆڕو ژنێ ئێراقی
یاگێ یادئاۋەرین، کە ڕێککەوتو 26/01ی جە شیلادزێ بادینانی سەرهۆردای جەماوەری دژ بە داگیرکاری تورکیای ئەنجام دریابێ. جە سەرهۆردایەکەنە جەماۋەر سەربازگە تورکیای داگیرکەریشان جە ناوچەکەشانە سوچنابێ و سەربازە داگیرکەرەکێ تورکیاشان شاربەدەرێ کەردێبێنێ. 2 ڕۋێ دماتەر بانگەۋازی کریابێ تا جەشارو دهۆکی چالاکی پەی پەشتیۋانی-کەردەی جە شیلادزێ و دژ بە داگیرکاری تورکیای ئەنجام بدرۆنە. بەڵام هێزە ئەمنیەکێ پەدەکەی هاموەخت جە شیلادزێ و دهۆک دەیان چالاکۋانێ و هاموڵاتیێشان دەستگیرێ کەردێ-بێنێ و دمابەدمای ناڕەزایەتی فرەی ژمارێۋشان ئازادێ کریێبێنێ. بەڵام تا ئیسە 18 کەسێشان ئازادێ نەکریێنێ و چارەنۋیسشان نادیارەن. دەستگیرکریێکێ بە تێکدای ئاسایشی نەتەوەیی تۆمەتبارێ کریێنێ، کە سزاکەش جەداردای و زیندانی هەتاهەتای-یەن.ناسک خەیاڵان چاپ و ۋەڵاوکریاۋە

ناسک خەیاڵان کە کتیٛبۋی شیٛعریەن و غەزەڵی هەورامیێ جەوێ مەگێرۆنە و جە تاریخو غەزەلێ هۆرامیێ مەکۆڵۆۋە چاپ و ۋەڵاوکریاۋە.

ناسک خەیاڵان کە کتیٛبۋی شیٛعریەن تایبەتەن بە غەزەلێ هەورامیێ چیٛرو چاپینە تەمامیان و مەگنوٙنە ۋەرو دیڎەو ئاشقانو عەزەڵێ و ئەدەبیاتو هەورامانی و کتێبخانەی هەورامیش پنە دەوڵەمەند مەکریۆنە. کتیٛبەکە جە گلێرکەردەو نۋیسەر و شاعر عەدنان مرادی پاۋەیی-یەن و نامبریا سەرەڕاو کۆکەردەیش سەرش نۋیستەن و هۆرشسەنگنان و دلێئاخنەکەش پەیجۆرەن پەی تاریخو غەزەلێ هۆرامیێ.
ئەدەبیاتی هەورامی فرە دوٙڵەمەندەن جە گردو ویارە ئەدەبیەکانە کە غەزەڵێ بەشێۋی گرنگش پێکماۋەرۆنە، بەڵام کەمتەر باسش سەرکریان و وانەرێ هۆرامیێ شناسشان سەرش هەن. یاخود کەسانێ بیێنی کە ئەرەجیانشان ئەدەبیاتی هەورامی بێبەشەن جە غەزەلێ. وەلێم ناسک خەیاڵان پەرچەو ئا پەیلوایە مەڎوٙوە و سەلەمنۆنەش ئەدەبیاتی هەورامی-چەنە غەزلێ هەنێ.
جەلایێۋە تەرەۋە جە شارو پاۋەی پەی ئەشناسیای زیاتەرو کتێبۆ ناسک خەیاڵان-ی کوٙنیشتێۋ ڕێکمەۋزیۆنە. جە کۆنیشتەکەنە کە جە ڕۆو پەنجشەممەی 21 ئازەر مانگەو 1398ی ۋەرانۋەر بە 2019/12/12ی، جە گەورە هەیوانەو ڕاوەبەری فەرهەنگ و ڕانمونی ئیسلامی شارو پاۋەیەنە ئەنجام مڎریۆنە غەزەل-واچان و ئەدیبان و نۋیسەران و ڕوٙشنویرانو هەورامانی ئامادێش مەبانێ.
یەگێ ۋیرۋستەیەنە کە دوویٛ ساڵیٛ جەی وەڵتەر کتیٛبو (خامە و خەیاڵ)ی چاپ وەڵاوبییەۋە کە غەزەڵیٛ کوٙمەڵیٛو شاعرانو ئارۆو هەورامانیش جەوێ گیٛرتێنێ. کتێبەکە عەبدوڵاحەبیبی گلیٛرۆکەردەبێۋ و سەرش نۋیستەبێ.پلاتفۆرموو (هۆرام)ی بە پڕۆژەوە بەشداریش جە ڕاوێژی نەتەوەیی کەرد

ئەندامێ پلاتفۆرموو (هۆرام)ی بەشدارێ کۆنفرانسو راویژی نەتەوەیی وەرکەوتوو کوردستانی بیێ و پڕۆژێۋی 7 خاڵیشان پێشکەش بە ئامادەبییەکانو کۆنفڕاسەکەی کەرد.

ئەنداما پلاتفۆرموو هۆرامی ڕووا 14 و 15 سپتامبەرو 2015ی، جە شارو ستۆکهۆڵم-و سویدی، بەشداروو کۆنفرانسوو نەتەوەیی وەرکەوتوو کوردستانی بیێ کە جە لاو کۆنگرەو نەتەوەیی کوردستانی ( کەنەکە ) ی رێکوزیابێ. جە کۆنفرانسەکەنە سەروو بابەتوو ئاژەو سیاسی ئارۆی وەرکەوتوو کوردستانی، ژەنا، ئابووری و مافەکا ئینسانی قسێو باسێێ کریێ. جە ڕوو دمائییەنە پەیلوا و ویروڕاو حزبەکا، رێکوزیایەکا و کەسایەتییە سەربەخۆکا پەی چارەسەری گرفتەکا و یاوای بە یەکیەتیی نەتەوەیی جە وەرکەوتوو کوردستانی وزیا ڕووە.
جە کۆنفڕانسەکەنە پلاتفۆرموو هۆرامی پەی نزیکبییەو لاینەکا جە چەنڎ خالێنە ویروراو وێش جە پی شێوە ئاشکرا کەرد:
گەلەکەما جە وەرکەوتوو کوردستانینە، ڕووە پر جە زەحمەتەکا وێش تەجرۆبە کەرۆ. دۆڵەتو جمهووری ئیسلامیی ئێرانی سیاسەتوو ساڵەکا 1360 وەرەتاوی بە فشار سەروو چالاکا مەدەنی، قەنارەدای زیندانیێ سیاسیێ، کۆشتەی کۆڵبەرا و ملیتاریزەکەردەو وەرکەوتوو کوردستانی دووبارە کەرۆوە. چی ئاژەنە ئەگەر گەل و کوردی هووشیار نەبۆ، جە هەر ئەگەرێ کە رووە بدۆ گەلەکەما جارێتەر بە خرابتەر جە جارانی بۆ بە قۆربانی و ژیوایش پێ یاوای بە ئازادی تاڵتەر بۆ. پەی دووبارە نەبیەیۆ تاریخ و ماڵوێرانی کوردی، پسۆ پڵاتفۆرموو هۆرام-ی ئی خاڵا پسۆ ڕا چارەی ئاشکرا مەکەرمێ.
1- رێکوستەو سپێوە یەکدەسی پێ پارێزناو گەل و نیشتمانی. پێ وەرگێرتەی جە ڤییەرێ و رووداوە ناوەشەکا چەنڎ هێزی جە وڵاتێوەنە بە تایبەت شەری ناوخۆ.
2- رێکوستەو کۆمیتێوە هام بەش پێ دیپلۆماسی ، چەنی دۆلەتی مەرکەزی ئایەندەی و بەروو وڵاتی . باورما پانەین هیچ کەس و لایانێ بە تەنیا نمەتاوۆ نمایەندەو وەرکەوتوو کوردستانی بۆ .
3- هەماهەنگبییەی چەنی لایانە ئازادیوازەکا ئێرانی بە تایبەت ژەنا. رژیم بە تەنیا بە کوردی نمەفاریۆ، پێ ئانەی ئێرانێ دیموکراتیک بۆنیاد بنریۆ ، کۆشیای هامبەش پەنەوازەن .
4- نویستەو پرۆژێوە هام بەشی نەتەوەیی پێ هەر ئەگەرێ کە جە دمارۆ ڕووە بدۆ . ئێمە مشیۆم زانمێ کە چێشما گەرەکا و پێ چێشی کۆشیەمێ.
5- ڕێکوستەو کۆمیتێوە تایبەت سەروو تاوان و جەنایەتەکا ڕژێمی جە دادگا جیهانیەکا، سەروو مەسەلەکا گ، قەنارەدای، کۆشتەی کۆڵبەرا، دەسدرێژی و ئەشکەنجەی.
6- تاکید سەروو سەربەوێیی سیاسیی و خەتوو فکری وەرکەوتوو کوردستانی. نمەبۆ وەرکەوتوو کوردستانی وێش کەرۆ قۆربانی هیچ لایێ و بەشێ. سەرەراو تەکید سەروو هەرمانەی هامبەش چەنی بەشەکا تەری، مشیۆم سەربەوێیی سیاسیی وێما پارێزنمێ.
7- تاکید سەرو پارێزناو یاساکا مافوو ئینسانی جە چوارچێوەو نەتەوەی دیموکراتیکینە. وەرکەوتوو کوردستانی مزائیکە فرە ڕەنگەنە کە بە بێ وەرچەم گێرتەو جیاوازیە زوانیی، باوریی و ویر و ڕاکا، یەکیەتیی نەتەوەییش زەحمەتا.
پلاتفۆرموو هۆرامی 14- و 15 سپتامبروو 2019ی ستۆکۆڵم/سویدجە هەفتانین گورزی قورس جە دوژمنی دریاۋە و 7 سەربازێ کوشیێ

هەپەگە ئەرەی: جە هەفتانین گەریلاکێمان گورزی قورسشان جە دوژمنی ئەرەگێری دانەوە و جە ئاکامشنە 7 سەربازێ تورکیا کوشیێنێ.

میانگەو یاۋنەری و چاپەمەنی هێزەکانو پارێزنای گەل (هەپەگە)ی سەبارەت بە چالاکی گەریلاکانشان و ژەنە گەریلاکێ یەژاستار-ی کە جە هەفتانین دژ بە هێزە ئەرەگێرەکانو تورکیای ئەنجامشان دان، ئەرەیاۋنایێۋش دان و دلێشەنە ئومان: 7 سەربازێ کوشیێنێ
"جە بەردەۋامی جەنگو هەفتانین-یەنە، نیمەڕۆو دووە شەممەی ۋیەردەی، جە بەرزایی کۆنفڕانسی گەریلاکێ یەکیەنەکێ ژەنێ ئازادێ (یەژاستار)ی و گەریلاکێمان (هەپەگە) دژ بە هێزە ئەرەگێرەکانو سپاو تورکیای چالاکیشان ئەنجام دان. گەریلاکێ جە 3 قۆڵێۋە یورشان بەردەن سەرو بنکێ و بارەگا سەربازیەکێ دوژمنی و جە ئاکامشەنە گورزی فرە قورسشان ۋنە دێنێ و 7 سەربازێ کوشیێنێ و ژمارێۋی تەرێ بریندارێ بیێنێ، هامکات کامێراکێ چەمداری و سەنگەرێۋ کە چەکی قورسش دڵینە بیەن بە تەمامی دلێنە بریێنێ. دمابەدمای چالاکییەکەی سپا ئەرەگێرەکەو تورکیا هەڕەمەکیانە ناوچەکەش تۆپۋاران کەردەن".
هەفتانین بۆردومان کریان
"هیزێ ۋێرەگا، هەر جە هەفتانین ۋاۋیەرە جەنگییەکێ تورکیا دەربەندو پساخا-یشان بە قورسی بۆردومان کەردەن.
گەریلاکێ بێزیانێ بیێنی
"هەم جە چالاکیەکەنە و هەم جە بۆردومانەکەنە گەریلاکێ بێزیانێ بیێنێ و بە سڵامەتی گێڵێنێۋە بارەگاکانشان".وەرهۆرزو کوردستانی ڕوو بە یۆگێرتەیی سیاسییەن

هێزە سیاسییەکێ وەرهۆرز (ڕۆژهەڵات)و کوردستانی هەوڵ پەی خوڵقنای کاری سیاسیی هامبەشی مەڎانۍ و بەی تەورە ئا بەشە جە وڵاتی ڕوو بە یۆگێرتەیی سیاسیی هەنگامێ منیۆنە.

پارتو ژیۋای ئازادو کوردستانی - پژاک و گێرگەو دیموکرات و ئازداو ۋەرهۆرزو کوردستانی - کۆدار و کۆمەڵەو ژنانو ئازادو ڕۆهەڵاتو کوردستانی- کەژار، هامتەریب چەنی ڤییەرێ و فاڕیەرەکێ هەرێمەکەی چەندین جارێ پڕۆژێشان پەی چارەسەری کێشەکان و پەرسەو کوردی و یۆگێرتەیی سیاسیی و لەشکری و دبلۆماسیی لایەنە سیاسییەکانو وەرهۆرز (ڕۆژهەڵات)و کوردستانی ۋستێنێ ڕووە، هاموەخت پەی کەردەیی کەردەیشان پژاک و کۆدار و کەژار سەدرای لایەنە سیاسیی و مەدەنیەکانشان کەردەن.
جەی جوارچێۋەنە پارتو ژیۋای ئازادو کوردستانی - پژاک و کۆمەڵە (ڕێکۋزیاو حزبو کۆمۆنیسەو ئێران)ی زنجیرێ کۆبیێشان ئەنجامێ دێنۍ و دلێشانە سوربییەی هەردووێ لای پەی کاری سیاسیی هامبەشی و هەماهەنگی جەختش سەر کریانەۋە. کۆبییەکێ جە ئاستی بەرزنە و بە سەرپەشتی سیامەند موعینی هامسەرۆکو پژاک-ی و ئیبراهیم عەلیزادە سکرتێرو گردیی کۆمەڵەی ئەنجامێ دریێنۍ.
جەی بارەۋە مەزڵوم حەفتەن ئەندام جە دەستەو دیپلۆماسیى پەژاک-ی بە ئاژانسەکەیمان فورات (ANF)یش ۋات: "پەژاک و کۆمەڵە پەی کاری سیاسیی هامبەشی و هەماهەنگی زیاتەری، بەدی ئاۋردەی یۆگێرتەیی و یەکێتیی نەتەوەیی جە ڕۆژهەڵات، پارێزنای گەل و خاکەکەیش، ئامادەکاری پەی ڤییەرێ و فاڕیاکێ هەرێمەکەی چەندین جارێ چەنی هەنتری کۆبیێنێۋە".
هەفتەن ۋاتەنیچش: "ۋەڵتەر پەژاک و کۆدار و کەژار پەیوەست بەڤییەرێ و فاڕیەرەکێ هەرێمەکەی، پەی چارەسەری کێشەکان، پەرسەو کوردی، یۆگێرتەیی سیاسیی، لەشکەری و دبلۆماسیی لایەنە سیاسییەکێ وەرهۆرز (ڕۆژهەڵات)و کوردستانی چەندین جارێ پڕۆژێشان ۋستێنۍ ڕووە و گەل و لایەنەکێ ۋەرهۆرزی پێشۋازیشان ۋنە کەردێنۍ. جەی چوارچێۋەنە پەژاک و کۆدار و کەژار بەردەۋامێ مەبانێ پەی بەدی ئاۋردەی ئەی ئامانجەیە".
پەیوەست بە بابەتەکەی، حەسەن رەحمان پەنا ئەندام جە کۆمیتەو ناوەندیى کۆمەڵەی بە پەلیانەو شار پرێس-یش ۋاتەن: "چەنی پەژاک-ی پەی کاری هامبەشی و ئەنەیاۋای جەیۆتری کۆبیێنێۋە. کۆبییەکە پا ئامانجە بییەن تا جە ئایندە هەردووێ لێ جە ڕۆژهەڵاتەنە سەرو کاری سیاسیی و هەمانەگی میانشانە ڕێکێ-بگانە، چونکە چەمەڕایی هەن جە ئێران ڤییەرێ و فاڕیەرێ ڕووە بڎانە و پەژاک و کۆمەڵە گەرەکشانە وێشان پەیشان ئامادە بکەرانێ و ڕۆڵ دلێشانە بگێڵنانە".
رەحمان پەنا ئاشکراش کەردەن: "گرنگتەرین خاڵە جە کۆبییەکانە جەماوەر و ئایندەو وەرهۆرزو کوردستانی بییەن. هەرپاسە ئایندەو ئێرانی و ململانێ میانو ئێرانی و ئەمەریکای ئاژەو کۆبییەکانیشان بییەن و هیۋاوازێ بیێنۍ جەنگ ڕووە نەڎۆنە، جونکە جەنگ بێجگە زیانی سودش نییە و جە ئێراق، سوریا و یەمەنزیانەکێ جەنگیمان دیێنۍ. بەڵام ئێران ئیتر ئێرانو ۋیەردەی نییەن و کۆماری ئیسلامی مەحکوم بە فاڕیایەن و هۆکارو ئانەیە فشارەکێ ئەمەریکای نییەنێ، بەڵکو فشارێ و ناڕەزایەتیێ جەماوەریەکێ دلێ ئێرانیەنێ.
هەر سەبارەت بە کۆبییەکان، درەو میدیا ۋەڵاشکەردەنەۋە: "پەژاک و کۆمەڵە ڕێککەفتێنۍ تا پێۋەرە کاری هامبەش بکەرانێ و پەی ڤییەرێ و فاڕیای جە ئێرانەنە هەماهەنگیشان ببۆنە و جە ڕۆژهەڵات ڕا نەڎانە بە فرە میلیشایی و جەنگی براکوشی و دووبارەبییەی ئەزموونو پانیشت (باشور)و کوردستانی".هەپەگە: 18 ئەندامێ تیمە تایبەتەکان و 1 سەرباز کوشیێ

گەریلاکانو هەپەگەی و ژەنە گەریلاکێ یەژا-ستاری جە ڕحا، مێردین، سەمسور و جۆلەمێرگ گورزێ قورێشان جە هێزە ئەرەگێرەکانو تورکیای دێنێۋە و جە ئاکامشانە 18 ئەندامێ تیمە تایبەتەکان و 1 سەرباز کوشینێ.

میانگەو یاۋنەری و چاپەمەنی هێزەکانو پارێزنای گەلی -(هەپەگە) بە ۋەڵاوکریای لەشکری ئاشکراش کەرد: "گەریلاکانو هەپەگەی و ژەنە گەریلاکێ سەر بە یەکینەکێ ژەنی ئازادێ - (یەژا-ستار)ی جە پارێزگاکانو ڕحا، مێردین، سەمسور و جۆلەمێرگ سەر بە سەرنیشتو کوردستانی جە زنجیرە چالاکیێۋەنە گورزێ فرە قورێشان جە هێزە ئەرەگێرەکانو تورکیای دێنێۋە و جە ئاکامشانە 18 ئەندامێ تیمە تایبەتەکان و 1 سەرباز کوشینێ و 1 ماشین و 1 زرێپۆش دلێنەبریێنێ". تەمامی ۋەڵاوکریاکەی:
جە چەلێ/جۆلەمێرگ 1 سەرباز کوشیا
جە 27و تشرینو یەکەمی سەعات 18:30 دەیەقێ ئێۋارەگای، جە بەرزایی سەرزەری سەر بە ناوچەو چەلێ-ی جە پارێزگاو جۆڵەمێرگ-ی گەریلاکێمان چالاکیشان دژ بە پایەگا و سەنگەرەکێ دوژمنی ئەنجام دان و جە ئاکامشەنە 1 سەرباز کوشیان و زیانی فرەی ماددی جە پایەگا و بنکە سەربازیەکانو دوژمنی دریان.
جە ڕحا/سەمسوور 4 ئەندامێ تیمە تایبەتەکان کوشیێ
جە 27و تشرینو یەکەمی، جە ڕاو میانو شارەکانو ڕحا-ی و سەمسور-یەنە گەریلاکێمان دژ بە ماشینێۋی سەربازی سەر بە تیمە تایبەتەکانو ڕژێمو تورکیای چالاکیشان ئەنجام دان. جە چالاکییەکەنە 4 ئەندامێشان کوشیێنێ و ماشینەکەشان بەتەمامی دلێنەبریان.
جە ڕحا/مێردین 14 ئەندامێ تیمە تایبەتەکان کوشیێ
جە 20و تشرینو یەکەمی جە ڕاو میانو شارەکانو ڕحا-ی و مێردین-یەنە هێزە ئەرەگێرەکێ تورکیای ئۆپەراسیۆنشان ئەنجام دان. هەمان ڕۆچ هێزەکێمان جە میانو دەگایەکانو عەربەتێ و سماکێ-یەنە جە ئۆپەراسیۆنکارەکانشان دان و جە درەنجامشەنە 14 ئەندامێ تیمە تایبەتەکان کوشیێنێ و 1 زرێپۆش بە تەمامەتی دلێنەبریان. هاموەخت 3 هامڕێمان دمای جەنگی قارەمانانەی شەهیدێ بیێنێ و جە زووتەرین کاتەنە شناسنامەکانشان پەی ڕای گردینیی ئاشکرا مەکەرمێنێ.جە جۆلەمێرگ 3 پلەدارێ کوشیێ و 5 ناوچێ جە هامۆشیێ قەدەغێ کریێ

جە جۆلەمێرگ گەورە 3 پلەدارێ تورکیای کوشیێ و والی جۆلەمێرگی جە 5 ناوچێ پارێزگاکەیەنە هاموشیەیەش قەدەغە کەرد.

سەرچەمە هەرێمیەکێ جە پارێزگاو جۆلەمێرگی سەر بە کوردستانی سەرینی ئاشکراشان کەردەن: "جە جۆلەمێرگ جەنگی دژوار ڕووەش دان و گەریلاکێ هێزەکێ پارێزنای گەلی (هەپەگە-HPG) و ژنە گەریلاکێ یەکینەکێ ژەنێ ئازادێ (یەژاستار-YJASTAS)"ی گورزی فرە قورشان جە سپا ئەرەگێرەکەو تورکیای دان". سەرچەمەکێ سەباەت بە جەنگەکەی زانیاری زیاتەرشان دان و ۋاتەنشان: "جە جەنگەکەنە لانی کەم 1 سەرپەل، 1 ئەفسەر و 1 ئەفسەری پسپۆڕ کوشیێنێ و 1 ئەفسەر بریندار بییەن. دماتەر دوژمن بە هەلیکۆپتەر کوشتێ و بریندارەکەش فاڕێنێ نەوەشخانە.
جە میدیا و توڕە کۆمەڵایەتیەکانە کوشیای 3 گەورە پلەدارەو دوژمنی بییەن بە ئاژە و یاگێ قسەوباسی و بەکاربەرەکێ کوشیای 3 پلەدارەکەی بە بەتۆڵەکەردەو دیار غەریب ئەندام جە کۆنسەو سەرۆکایەتی گردیی کۆما جڤاکێن کوردستان (کەجەکە-KCK)ی بەنامێ مەکەرانە.
تا ئیسە هێزەکێ پارێزنای گەلی (هەپەگە-HPG) سەبارەت بە کوشایی و برینداربییەی 3 پلەدارەکێ دوژمنی ۋەڵاکریا و زانیاریش نەڎان و چەمەڕایی هەن جە ئایندەی فرە نزیکەنە جەی بارەۋە ۋەڵاکریا و زانیاری بڎۆنە.
هەر جە جۆلەمێرێگ دمابەدمای چالاکییەکەی، والی ئاکەپەیی جۆلەمێرگی جە 5 ناوچێ پارێزگاکەیەنە بە بەهانێ ئەمنیێ هاموشیەیەش قەدەغە کەرد. قەدەغەکە جە 16 تا 30 تەمووزی جە دەوروبەرو شارو جۆلەمێرگی دەست پنەمەکەرۆنە و تا ناوچەو ڕووبارۆکی جە سەرسنورو پانیشتو کوردستانی درێژ مەبۆنەۋە. سەرجەم ئا ناوچێ کە قەدەغەکە مەگێرۆشانەۋە بە ناوچێ (ئەمنیێ تایبەتێ و قەدەغێ سەربازیێ) بەنامێ کریێنۍ و هامۆشیە دلێشانە تەنیا بە فەرمان و بڕیاری تایبەت ڕا پنەدریان. قەدەغەکە ئاستەنگی فرە پەی هاموڵاتیان دروست مەکەرۆنە و کاریگەری فرە خراپ جە زیندەگی ڕۆچانەیشان مەکەرۆنە و ئانێچە ناڕەزایی و بێزاری خەڵکیش شۆنیەرە ئومان و ۋازیارێنێ دەوڵەت و سپاو تورکیای دەستبەردارێ ئەۋاۋەجەمی سزادی خەڵکی ببانە.جە کەرکوک یاگەگیرو ئەبوبەکر بەغدادی قوڵبەست کریا

هێزە ئەمنیەکێ ئێراقی ئاشکراشان کەرد: جە کەرکوک ئەبو خەلدون یاگەگیرو ئەبوبەکر بەغدادی-شان قوڵبەست کەردەن.

ئێشەۋ، شانەو یاۋنەری سەر بە ئاساییشو ئێراقی جە ئەرەیاۋنایێۉەنە دەستگیرکەردەی گەورە سەرچەتە حامد شاکر سەبع ئەلبەدری ئەشناسیا بە ئەبو خەلدون یاگەگیرو سەرچەتەو داعشی ئەبوبەکر بەغدادی-ش ئاشکرا کەرد. شانەکە ئەرەیاۋنانش: "سەرچەتە ئەبوخەلدون جە گەڕەکو واحد حوزەیران-و شارچەو حەویجەی کەسەر بە پارێزگاو کەرکوک-یەن دلێ ئاپارتمانێۋیەنە گەمارۆ دریان و دماتەر قوڵبەست کریان کە شناسنامەی ساختەش پنە بییەن نامێ شەعلان عەبید-ی".
یاگێ ۋیرۋستەیەن، سەرسەبای 27و ئۆکتۆبەرو ئەی ساڵی میدیا ئەمەریکیێ و جیهانیەکێ هەۋاڵو کوشیای ئەبوبەکر بەغدادی سەرچەتەو داعش-یشان ۋەڵاوکەردەبێۋە، دمای ئانەیە مەزلۆم عەبدی فەرماندەو گردیی هێزەکێ سوریای دیموکراتیکی - قەسەدە جە 2 تویت-ێنە جە تویتەر ئاشکراش کەردەبێ: "هێزەکێشان چەنی هێزەکێ ئەمەریکای جە کەردێۋی هەۋاڵگیری هامبەشەنە چالاکیی مێژوویی و سەرکەوتەشان دژ بە ئەبوبەکر بەغدادی سەرچەتەو داعشی ئەنجام دان و جە ئاکامشەنە نامبریا کوشیان".
فەرماندە عەبدی دەستنیشانش کەردەبێ: "چالاکییەکە دمای 5 مانگان جە پەیجوری وردی هەۋاڵگری جە ئدلب ئەنجام دریا بێ".
سەرچەمەکێ هەۋاڵی ئاشکراشان کەردەبێ: "ئەبوبەکر بەغدادی جە دەگاو بریشیای سەر بە ئدلب-ی کوشیان و یاگەکێش تەنها چەند سەد مەترێ جە بارەگاو میتی تورکی و بنکە سەربازییەکێ تورکیای دوور بییەن". وەزارەتو ۋەرگێری ئەمەریکای - پەنتاگۆن ئاشکراش کەردەن: "پەی کوشتەی بەغدادی و یاوەرەکانش هەماهەنگیشان چەنی تورکیای نەکەردەن و دەسەڵاتدارێ تورکیایشان ئاگادارێ نەکەردێنێۋە".
جە ۋەرانۋەرەنە دەسەڵاتدارێ تورکیای پێسەو پاکانەکەردەی بانگەشەشان کەردەن: "بەغدادی و یاۋەرەکێش ۋەڵێ 48 سەعاتان جە کوشتەیش دەربازێ دەگاو بریشیای بیێنێ و ئادێ ئاگادارێ ئاماییش نەبینێ".هێزو پارێزنای جەوهەریی پانیشتو کوردستانی مەرزیارە

جە کەشە سەرکەشەکێ کوردستانی هێزو پارێزنای جەوهەریی پانیشتو کوردستانی ئەرەمەرزنایش ئاشکرا کریا و فەرماندێ و شەڕڤانەکێش بەڵێن مەڎانە: "دوژمنێ و ئەرەگێرەکێ کوردستانی بکەرانە ئامانج و کوردستانشان چنە پاک بکەرانێۋە".

جە ڤییەرێ گرنگەنە جە کەشە سەرکەشەکێ کوردستانی (هێزو پارێزنای جەوهەریی پانیشتو کوردستانی) بە بەیاننامێ ئەرەمەرزنایش ئاشکرا کریا. جە بەیاننامەکەنە کە جەلاو یۆ جە فەرماندەکانو هێزی جەوهەریی ونیاۋە و ئاماژە دریان بە پەرەسەندەی بە (بە عەرەبکەردەی، تاڵانکەردەی، کوشتەی و ئەڕفانای هاموڵاتیان و سۆچنای خەلە و خەرمانی) جە ناوچە ئەرەبڕیێکێ کوردستانی وارینی. هاموەخت باس جە سیاسەتو ئەرەگێرتەی عوسمانی نۊی بە تایبەتی جە برادۆست و کەرکوک بە گردیی و جە کوردستان بە گردیی کریان کە چەند هێزێ و لایەنێ باشورو کوردستانی هامکارێ ئەرەگێرتەکەیەنی و هێزێ و لایەنێ تەرێچ سەبارەت ئەرەگێرتەکەی بێدەنگێ و بێهەڵۋێستێنێ و پەی جۆرە ڕەۋایەتیش پنە مڎانە. جە بەیاننامەکەنە بەڵێن دریان: "هێزو پارێزنای جەوهەریی کوردستانی وارینی، سەرجەم بنکێ و بارەگێ سەربازیێ وسیخوڕیێ دوژمنە ئەرەگێرەکێ کوردستانی بکەرۆنە ئامانج"
تەمامی بەیاننامەکەی:
پەی ڕای گردی:
دیارەن جە ئیسەنە وەرهۆرزی دلین بە گردیی و کوردستان بە تایبەتی ڕۆچانە فڕیایێ نۊینێ ڕووە مڎانە و جەنگێ و ململانێ هێزە هەرێمیێ و جیهانییەکان پەرەش سانان و قوڵێ بیێنێۋە. جەی بارودۆخەنە جە ناوچە ئەرەبڕیێکێ کوردستانی وارینی بەگردیی و کەرکوک بە تایبەتی هەڵمتێۋە (بە عەرەبکەردەی، تاڵانکەردەی، کوشتەی و ئەڕفانای هاموڵاتیان و سۆچنای خەلە و خەرمان)ی دەستش پنە کەردەن. هاموەخت ئەرەگێرتەی عوسمانی نۊی بە تایبەتی جە برادۆست و کەرکوک و بە گردیی جە کوردستان کەردەیی کریان کە چەند هێزێ و لایەنێ باشورو کوردستانی هامکارێ ئەرەگێرتەکەیەنی و هێزێ و لایەنێ تەرێچ سەبارەت ئەرەگێرتەکەی بێدەنگێ و بێهەڵۋێستێنێ و بۆشایی سیاسیی و سەربازی خوڵقنان و زەمینەشان پەی دوژمنی و ئەرەگێرتەکەی ئافڕنان و پەی جۆرە ڕەۋایەتیشان بە ئەرەگێرتەکەی دان.
جە هەمچنین بارودۆخێۋەنە ئێمە ژمارێۋ گەنجێ و جەوانێ پەی پەڕکەردەی بۆشاییەکەی و مدراۋە دژ بە دوژمنە ئەرەگێرەکێ کوردستانی و پەی پارێزنانی گەلی و وڵاتی و بەها، فەرهەنگ و دەستکەوەتەکێ پانیشتو کوردستانی و سەرجەم پێکئاما ئایینیێ و نەتەوەیەکێ وڵاتی بڕیامان دا بە ئەرەمەرزنای (هێزو پارێزنای جەوهەریی کوردستانی وارینی). چونکە دەستکەفەتکێمان بە هوون و ڕەنج و مانیای و گیانبەختکەردەی هەزاران هەزار ڕۆڵێ وڵاتی بەدی ئامێنێ و پارێزنایشان ئەرک و ۋەرپەرسیاری گەنج، ژەنێ، پیای و سەرجەم چینە جیا جیاکێ گلێرگەیەن..
پێسەو هێزی جەوهەریی ۋازیارێنمێ جە حکومەتەکێ بەغدادی و هەولێری ۋەراۋەر بە ئەرەگێرتە نۊینەکەی بێدەنگێ نەبانە و سەروەری ئێراقی و هەرێمو کوردستانی پارێزنانە. هاموەخت داواکارێنمێ جە هێزو پێشمەرگەی درێژەدەرێ ڕێبازو شەهید مامە ریشە، شەهید ئارام، لەیلا قاسم و تەمامی شەهێدێ تەرێ کوردستانی ببنانە و هامشانمان کوردستانی جە دوژمنی و ئەرەگێرتەی پارێزنانە. وازیارێنمێ جە پارتو دیموکراتو کوردستانی (پەدەکە-PDK) تا ئیتر ڕا پەی ئەرەگێرتەی تورکیای وەشە نەکەرۆنە و هەوڵ و تواناش پەی خزمەت بە گەلی و وڵاتی بوزۆنە کار نەک پەی خزمەتکەردەی دوژمنی ئەرەگێرەری.
ئێمە فەرماندێ و شەڕۋانێ جە (هێزو پارێزنای جەوهەریی کوردستانی وارینی) وازیارێنمێ جە تەمامی گەلی جە پانیشت بە تایبەتی ژەنێ و گەنجێ دژ بە ئەرەگرتەی هەڵۋێست نیشانە بڎانە و پەوەستێ هێزی جەوهەریی ببنانە.
هێزو پارێزنای جەوهەریی کوردستانی وارینی چالاکی هێزەکەیشان جە زاخۆ دژ بە هێزە ئەرەگێرەکێ تورکیای بەیادئاۋردەن و چالاکییەکەش پێشکەش وخەڵات کەردەن بە ڕۆحو شەهیدانی و گەلو باشوری و بەڵێنش دان؛ "تا کۆتایی ئارۋردەی بە ئەرەگێرتەی ئەی جۆرە چالاکیێ جە پانتایی کوردستانی وارینی دژ بە بنکێ و بارەگا سەربازیی و سیخوڕیەکێ دوژمنی درێژەشان ببۆنە".
هێزو پارێزنای جەوهەریی
سڵام و ڕێزی شۆڕشگێڵیجە ویەردەنە یانە دروستکەردەی جە هەورامان و پنەوازیەکێش

ویەردەنە هەورامان وەڵی دروستکەردەی یانەی یان هەر سازیێوی تەری پنەوازی بە ئامادەکەردەی چ کەلوپەلی و کەرەستێوی بییەن؟

ئەوسا یانە وەکەردەی یان یانە دروستکەردەی یان هەر سازیێویەر جە هەورامانەنە پنەوازیش بە ئامادەکەردەی کەلوپەلی و کەرەستەی تایبەتی بییەن. پەی نمونەی ئەگەر دەگایێوە پێسەو پاڵنگانی جە ویەردەنە وەرچم بگرێرمێنە ئەشیەی ئی کەلوپەلێ ئامادێ بکرێنێ وەڵێ ئانەیە کە یانە ئەوەکەردەکەی دەستتش پنە بکرێنە:
1 – گراڵە گرتەی حتمی(تصمیم قطعی)
2 – یاگە یانەت بیایا
3 – زەندەٚن و پاچ پەی خاک کەنەی.
4 – بیٛڵە پەی خاک لادای و هەڕەوە گرتەی.
5- نویٛڵ پەی توەن کەنەی.
6- پوازە پەی تریشەکەو توەنا وەختوکەنەی وتوەنەکا تڵیشنوو.
7 – پیک پەی مەڕوو توەنای گەورا .
8 – چوار چوە پەی قەدٚو هەسەریٛ یاهەری جە چویٛ وەش کریی پەی توەن ئاوردەی.
9- تومەبەرە جە جاجمیٛ و پەلاسی و گڵیٛمیٛ وەش کریی پەی خاک ئاوردەی .
10 – ئیٛڵەکە پەی خاک تەقنای
بەچوار چویٛ و تەلە وەش کری.
11 – توەر و توەرداس و مشار و ترەشتە، پەی بڕیە و پاچاو درا .
12 – دەسە بیٛڵیٛ ، دەسە زەندٚنیٛ ، دەسە پیکیٛ، دەسە ترەشتیٛ
زیادٚیٛ پەی ئانەیە نەمانیرە ئەر یوٙشامیٛڕیوٙ.
13- دەفریٛ پەی یاگیٛ ئاوی و ئاو ئاوردەی، پیٛسە و کونەی وگوٙزیٛ و تیانیٛ و پوٙتی.
14 – پلوورە پەی ئاو ڕەوو بانەکەی
جە تیکەی چوی وەزینی یاداربەلوی وەش کریی.
مشیوٙم ئی وەسیلیٛتە حازریٛ کەردایانیٛ تا دلیٛ هەرمانەکیٛنە نەمەنایانیرە پەی چیٛویە دەس باری زەمینەرە ،دماوو ئامادٚە کەردەو ئی گردە کەلوو پەلیە ئیتر تازە دەس پەنە کەرنی، پەی گلیٛر کەردەو پەساکیٛ ،
1 – توەن ئاریٛنی.
2 – خاک ئاریٛنیٛ.
3 – داریٛ ئاریٛنی.
4 – زەل ئاریٛنیٛ.
ئیجا حەفت جوٙریٛ توەنی لازمیٛ بیٛنیٛ
پەی چنیەو دیواری تا تەمامیاوو یانەکەی.
1 – توەنی ئەوەچنیای و گراڵەگیریای،
2 – پەنجە توەنی ناسکیٛ پەی چیرو هەروڵی توەنەکا.
3 – خڕە وردە پەی دلیٛ کارو توەنەکا.
4 – تونەوردیٛ پەنەشا واچنیٛ ددٚانە پەی چیرو سەرو توەنەکا نەلەقا.
5 – چننە دانیٛ توەنیٛ خرتیٛ ئەوەچنیای جوانخاسیٛ پەی چیروو کوٙڵەکا، پەنەشا واچیٛنیٛ چیٛر کوٙڵەک
6 – جوریەتەر تەختە تونیٛ بیٛنیٛ پیٛسە لواسەو دەسی ، ئەگەر زەل نەکوتایا دەس بەجیاتی زەلی وزیٛنیٛشا سەروو پردوەکارە پەنەشا واچیٛنیٛ (دیٛڵە)
7 – توەنیە قورسەو یەک گەزیە ئاریٛنیٛ جوانخاس چنیٛنیٛ شوە سافەش کەریٛنیٛ پەی تلناوو بانەکەی پەنەش واچیٛنیٛ بان تلیر.
ئیجا چننە جوریٛ داریٛ لازمیٛ بیٛنیٛ پەی سەرگەرتەو یانەکەی پەنەش واچیٛنیٛ دارە ڕا
1 – داریە قەوی و ساف بە پاو گەزەو پیمانەو یانەکەی ، پەنەش واچیٛنیٛ حماڵ ،
2 – حەرپاسە بەپاو گەزەو پیمانەو یانەکەی چننە دانیٛ داریٛ قەوی دوٙە لەقانیٛش گەرکیٛنیٛ پەنەشا واچیٛنیٛ کوٙڵەکیٛ،
3 – بەپاو کوٙڵەکا چننە دانیٛ بیٛنیٛ
کوٙڵە داریٛ محکەمیٛ، ئوساوو نجاری خشتوو بڕشاکەریٛ ،پەنەشا واچیٛنیٛ سەرکوٙڵەکیٛ،
4 – هەم تەر بەپاو پیمانەو یانەکەی ،
چننەلەقیٛ داریٛش گەرکیٛنیٛ پەنەشا واچیٛنیٛ تیریٛ ،
5 – دەسیە تەر داریٛ باریکیٛش گەرکیٛنیٛ پەنەشا واچیٛنیٛ پردوٙویٛ
6 – ئیجا جوریەتەر داریٛش گەرکیٛنبیٛنیٛ پەی دلیٛ دیواری هەم دیمەکە، واچیٛنیٛ هەم هارەقە، بوٙنەو محکەمی دیوارەکەیوە لاولای وزیٛنشا دلیٛ دیواری، فرەتەر چەپوو ڕاس وزیٛنشا سوانوو دیوارەکەی ئیجا ئادیمەکیٛ ماچا هەم پەی ڕتوو بەتوو زمسانی خاسیشا بیەن هەم پەی گەرماو هامنیٛ وەرو گەرمایشا گەرتەن .
7- هەم جوریە تەر داریٛ بیٛنیٛ
ئادٚیشایچ وزیٛنیٛ سەر بەرە و بەرە و دەلاقە و تاقیرە پەنشا واچیٛنیٛ سەر بەران .
8 – جوریەتەری کوٙڵە داریٛ لازمیٛ بیٛنیٛ پەی کەڵکەپاساری ، پەنەشا واچیٛنیٛ پیٛڵەویٛ .
9 – جوریەتەر کوٙڵە داریٛ لازمیٛ بیٛنیٛ دڵەکیٛشا هوٙر کڵاشیٛنیٛ پەی ئاوڕەوو بانەکەی پەنەش واچیٛنیٛ پلوورە .
10 – ئیجا دارە وەزیە محکەموو پتەو لازم بیٛ پەی بەرو یانەکە ئوسا نجاری وەشش کەریٛ پەنەش واچیٛنیٛ دروازە.
11 – دار چناریچ وەش کەریٛنیٛ پەی دەلاقا .
12 – ایجا جە داریە باشی چیٛویە وەش کەریٛنیٛ پەی وەروو ماڵای پەنەش واچیٛنیٛ وەروەروٙ .
ئیجا چوار جوریٛ خاک لازم بیٛ ،
1 – خاکیە زروو ڕیٛدٚار گیٛرنیٛوە هەڕە تایٛوە پەی دیواری .
2 – خاکیە نەرموو ڕیٛدٚار سەمەریش هامیٛتە کەریٛنیٛ پەی قەدٚو دیوارەکا دلیٛ یانەی پەنەش واچیٛنیٛ کاگڵ.
3 – خاکی نەرمی چەرممە فیسنیٛنیٛ کەریٛنش لیتە ساویٛنش سەرو کاگڵەکەیرە پەنەش واچیٛنی ماڵە.
4 -جوریەتەر خاکەسوورە مابیٛ کەریٛنش ئاویٛ پیٛسە ڕەنگی دیوارەکەیش پەنە ڕنگ کەریٛنی ئیتر توزەش نەبیٛ.
ئیجا دماو ئامادەکەردی پەسای
ئوٙسابەنا ئەسپاوو دەسوو ویٛش ئاریٛ
پیٛسە چەکوشی ،تەنافیٛ، ماڵەی ئەیٛ سەرو هەرمانیٛ.
گراڵە و بنەڕەتی گیٛری و (نقشە کشی ) یانی گەزوپیمانە
و خەندٚق و بنەما و بنەڕت ئەرەنیای ئیجا دەس پەنەکەریٛ.
دیوار چنی ، چیٛرکوٙڵەک نرینیٛرە، کوٙڵەکیٛ نرینیٛ سەرو چیٛر کوٙڵەکیوە
سەرکوٙڵەک گنیٛ حماڵ گننیٛ سرشارە
تیریٛ گنیٛنیٛ سەرو حماڵیرە پردوٙیٛ گنیٛنیٛ سەرو تیرارە زەل یادیٛڵە گنیٛ سەرو پردوارە هەڕە کەریٛنیٛ سەرو زاڵیرە یا دیٛڵەیرە پەنەش واچیٛنیٛ هەڕەبان، ایجا پیٛڵەویٛ وزیٛنیٛ سەرو لچو دیوارەکەیرە حەر پاشیٛوە هەڕبانش دیٛنیٛرە پەنەش واچیٛنیٛ کەڵکە پاسار پلوورەکیٛش نییٛنیٛ ،
پەی وەیکەردەو بانەکەی زمسانەنە
تا تکەو توڵەش نەبوٙ سمەری شانیٛنیٛ سەروبانەکەیرە بانتلیٛرەکەی وزنیٛ سەرش تلنیٛنیٛش ئیتر تکە نەکەریٛ.
جەماڵ سەلیمی جە پاڵنگان
قه دیم جه ده گاو هەجیجینه
ئێ چێوا پەی یانەوە کەردەی بەکار بەرێنێ :
ته وه نی جوراو جوری بی نی یانی نوعه و نوعی بی نی ته وه ن موری: پەی گوشه وراسو دیواری به کار لوینی
ته وه نی ریکی یا ته خ تی پەی راسه دیواری که لکشا چه نه گیریه
ته وه نی ناوکاری پەی په ره و که ردەی دلی دیواری به کار لوینی
ته وه نی وردیی یا په نجی پەی چیرو ته وه نا یا پەی ئانەیه ته وه نه کی نه له قو
داری که ویت فه رماوا دیمه ک مه روله زه وه ن
به هه سه رەیا ئولاخ لوینی خاک ئارینی ویچینیش که رینیش هه ره و دمایی (( گونه لی )) پیچ نی نی دینیش ده سو ئوسایه و
ده سه کی پەی بەینو داره کا به کارلوینی دیمه کی پەی لاو موری یا دیواری به رزیو یا پەی زه ریفیو موحکه می دلی دلو دیواریه نه به کارش به رینی مه رولی جه ده سه کا کوتاته ری بی نی به عزیو وه ختی جیەی چینیوو ته وه نا ته نیا مه رولیش وزی نی بونه و موحکه می کاره کەیه و
سه ربه ره و سه رده لاقه : داریوی موحکه م جه نه رەی یا دارو تفی ئارینی ئوساو ویش تاشیش وه که ریش به سه ربه رەیا سه ر ده لاقه
یانه کەیاوایا داره را داریش وزینی و ده سه کیش وزینی جه قه دیمه نه لوینی
(( که ویه)) ئارینی وزینی سه رو ده سه که کانه پەی ئانەیه دمایی خاک نه ریزوره شونیه ره گونه ل با نش که رینی شونی گونه ل بانیه ره پاساریش پەی وه شی که رینی پاساری فره ته لوینی خشتی تایبه تی ئارینی خشته پوشش که رینی و گونه لی پته وی نیه نی سه رو خشته کانه چی دمایه و جیەی خشتا حلبی ساز ته نه که روه نی یاته نه که نه وتی هور ئاری که ریشا پاساریو و که لکه لیشا که ری به عزیو وه ختیچ ره نگ شا که رینی
دماو پاسارا خاک که رینی سه رو بانه کەیو خاس خاسی تلنینیش ئه لبه ت وه لی خاکه بانیه نه پلورو ئاویش پەی وه شه که رینی
هه میشەی ساحیب یانه وه لی یانه و که ردەیه نه سه وه و ته نه که و چیوش پەیدا که ری پەی خاک به ردەیو ئاو ئاوردەی
جه قه دیمه نه به ره و ده لاقه حه ر چوین بیه ن که ئوسا تایبه تو ویش بیه ن وجه ده گاو هه جیج یه نه وه ش کریان
به عزیو به ری تایبه تیشا وه شی که ردینی که جه ویشا قلفو کریلشا بیه ن وخریله شا وزینی
چی دمایچ دروازی ئامەینه که دوه لا وازی بیه نی و حه لقه ریزه شا بیی نه و قولفیچ دیەی نی
((زه وه نی )) ویرم شی باسش که رو زه وه نی پەی چیرو پاسارا به که لک گیریه نی ئوسا زه وه نه کا به فاسله و نیم میتری شونی داروستەی وگونه لبان یه ره وزی دلی دیواریو ، ده سه کی دریژی وزی سه رشانه و به پسماری کویشا زه وه نه کاره دمایی حه له بیه کا وزینی سه رو ده سه که کاره و ئاوه خت گونه لی دینی ملو پاساره کاره
ئه گه ر که سیو یانی تازیش که ردایانی وه مشیایا بانتلروش پەیدا که ردایا
ئه گه ر که سیو یانی تازیش که ردایانی وه مشیایا بانتلروش پەیدا که ردایا
کیانەر: دارا هەجیجی جانیشتەو شاروو پاوەی سەرچەمە:کەناڵەوە وەنەدیٛ19مین کۆجڤاتی گردیی کەنەکەی دەستش پنەکەرد

جە هۆڵەندا 19مین کۆجڤاتی گردیی کەنەکەی بە بەشداری سەدان ئەندامێ و دەیان مێمانێ دەستش پنەکەرد و 3 ڕووێ بەردەۋام ببۆنە و ئاژەی سەرەکیش ڕۆژاڤا و یەکێتیی نەتەوەیییەن.

ئارۆ (جەمە-هەینی)، جە شارو ئایدهۆڤن-و شانشینو هۆڵەندای 19مین کۆجڤاتی گردیی کۆنگرەو نەتەوەیی کوردستانی - (کەنەکە) بە دروشمو "بە ئامانجو ۋەڵێۋستەی ئاشتی و دیالۆگی دلێۋێی" بەشەداری سەدان کەسان دەستش پنەکەرد. جە کۆجڤاتەکەنە سەرەتا زوبێر ئایدار ئەندام جە کۆنسەو سەرۆکایەتیی کەنەکەی قسێش کەردێ و خێرئامی بەشدارەکانش کەرد کە نمایندەیی زیاتەر جە 50 پارتێ و ڕێکۋزیێ کوردستانی مەکەرانێ. دماتەر بە سرودو ئەی ڕەقیبی دەیەقێۋ ڕێز جە گەشمەدەکانو ڕاو ئازادی کوردستانی گیریا. شۆنیشەرە شاهۆز حەسەن هامسەرۆکو پەیەدەی و عەبدلکەریم عومەر قسێشان کەردێ و ڕۆشنایشان ۋست سەرو دمایین ڤییەرکێ ڕۆژاڤاو کوردستانی و کوردستان بە گردیی. هەرپاسە مەلا بەختیار ۋەرپەرسیارو دەستەو کارگێڵنای یەکێتیی نیشتمنی کوردستانی قسێش کەردێ.
جە کۆجڤاتەکەنە ڕەفیق غەفور ئەندام جە کۆنسەو سەرۆکایەتیی کەنەکەی پەی ئاژاسەکەیمان فوڕات نیوزیش قسێش کەردێ و ئاشکرا کەرد: "کۆجڤاتەکە 3 ڕووێ مەخاینۆنە سەدان ئەندامێ کەنەکەی و دەیان مێمانێ بەشدارێش مەبانە".
نامبریا دەستنیشانش کەرد: "جە 19مین کۆجڤاتەکەنە دمایین بارودۆخو ڕۆژاڤاو کوردستانی و هێرشە ئەرەگێرەکێ تورکیا دژ پا بەشەو وڵاتی، یەکێتیی نەتەوەیی، دمایین ڤییەرێ و فاڕیاکێ وەرهۆرزی میانی و چارەسەری دۆزو کوردی و ئاشتی جە کوردستان و هەرێمەکەنە، ئاژەی سەرەکیێنێ و قسێ و باسێشان سەر مەکریانە و هامکات بەرنامە و کارنامەو کەنەکەی جە ۋیەردە ئیسە و ئایندە گفتوگۆش سەر مەکریۆنە و هۆرۋنای پەی هامسەرۆکان و ئەندامێ دەستەکان و ئەندامێ کەنەکەی ئەنجام مڎریۆنە.".
کار و چالاکییێ 19مین کۆجڤاتی گردیی کەنەکەی جە ئیسەنە بەردەۋامێێ.کۆنیشتێ پەی ئەشناسای و بەخشای قورئانی هەورامی سازکریا

جە هەڵەبجە کۆنیشتێ پەی ئەشناسای و بەخشای قورئانی هەورامی ڕێکۋزیا و ژمارێۋی فرێ ڕۆشنۋیرێ بەشدارێش بیێ.

شەۋێ ۋیەردێ جە شارو هەڵەبجەی، سەنتەرو ژیوای لقو هەڵەبجەی جە یوەمین چالاکی وێشەنە بەبۆنەو مانگەو ڕەمەزانی، کۆنیشێتەوەش پەی مامۆستا جەمال بێداری ساز کەرد. کۆنیشتەکە پەی ئەشناسای و بەخشای قورئانی پیرۆزی بێ کە مامۆستای کەردەن بە زوانی هەورامی و چاپ و ۋەڵاش کەردەنەۋە.
جە کۆنیشتەکەنە مامۆستا جەمال بێدار بەوردی و فراوانی باسێوەش سەرو ئامانج و گرنگی بەرهەمەکەیش کەرد و ۋاتش: "جە ساڵەو 2012 دەستش بە هوروێڵنای قورئانی پەی زوانی هەورامی کەردەن و دمای تەمامیای هۆرگێڵناکەی، تایپ و دیزانیش پەی کریان و دماجار جە تاران 1000 نوسخێش چەنە چاپ کریان". بێدار ئاشکراش کەرد: "دمای چاپ بییەی قورئانی هەورامی، 500 دانێ پەی هەورامان-و سەر بە وەرهۆرزو کوردستانی و 500 دانێچش پەی هەورامانو سەر بە پانیشتو کوردستانی تەرخانێ کەردێنێ".
جە کۆنیشتەکەنە دەیان نوسخێ جە قورئانەکەی بەخشیێ بە بەشداربییەکان. بەشداربیەکێ وەشحاڵی وێشان پەی مامۆستا جەمال بێداری بەرۋست و ستاییش و سپاگوزاری وێشان پەی ئەرک و هەرمانێ ئەدەبیێ و زوانەوانیێ و مانیابییەی مامۆستای نیشانەدا و وازیارێ سەرکەوتەی زیارتەریش بیێ.
نویسەر و پەیجۆرکاری ئەدەبی مامۆستا جەمال حەبیبوڵڵا فەرەج ئەشناسیا بە (جەمال بێدار) جە ئەڎابییەو 1947 شارو تەۋێڵێ-ن و دەیان بەرهمێش جە بوارە جیاجیاکانە هەنێ.
بەرهەمە چاپکریێکێش:
1.سروەی بێداری/شیعر. 2.ناڵەی هەڵەبجە/شیعر. 3.ناڵەی بێداری/شیعر. 4.ئافرەت و شایەتیدان. 5.ئافرەت و میراتی لە ئیسلامدا. 6.ڕەنجی بابردوو/چیرۆک. 7.هۆرامان و هۆرامیی و واتەو وەلینا/بەرگی یەکەم. 8.هۆرامان و هۆرامیی و واتەو وەلینا/بەرگی دووەم. 9.هۆرامان و هۆرامیی و واتەو وەلینا/بەرگی سێیەم. 10.بەرەو بەختیاری ئافرەت/بەرگی یەکەم. 11.بەرەو بەختیاری ئافرەت/بەرگی دووەم. 12.بەرەو بەختیاری ئافرەت/بەرگی سێیەم. 13.لە بابەت ڕێزمانی هۆرامییەوە/بەرگی یەکەم. 14.سورە هەرالەو هۆرامی/شیعر. 15.وەرقوڵا/فەرهەنگی هۆرامیی_سۆرانی. 16.ئیسلام لە نێوان نەزانی ڕۆڵەکانی و دەستەوسانی زاناکانی/وەرگێڕان/عبدالقادر عودە. 17.وشە نامە/فەرهەنگی هۆرامیی و کوردی ناوڕاست/بەرگی یەکەم و دووەم. 18.پشکۆو ناڵەی بێداری/شیعر. 19.دەرکەوتنی نیشانەی نێرو مێ لە زار هۆرامیی. 20.بێدارکەرەوەی بانگخوازان/وەرگێڕان/ابو الاعلی المودودی. 21.لە گوڵزاری مەتەڵی هەورامی. 22.دەروازەی شیعر ناسین. 23.تەرجومەی قورئانی پیرۆز بە هۆرامیی.
بەرهەمە چاپنەکریێکێش:
1.بەرەو بەختیاری ئافرەت/شەش بەرگ. 2.ڕۆشبیری ئەدەبی. 3.ڕازەو گەشتی ژێوای من/ بە هۆرامیی. 4.ناڵەیەک لە واقیعی ئەمڕۆی موسڵمانانەوە. 5.گەزیزەی تەمەن/شیعر. 6.باقەو وەیولەو چنوورا/شیعر. 7.دوای تەنگانە گوشادی دێت/چیرۆک. 8.هیوای گوم بوو/چیرۆک. 9.ئەو چایەی لێ نەنرا/چیرۆک. 10.زامی دڵەکەم ساڕێژبوو/چیرۆک. 11.نامەیەک لە بەندیخانەوە/چیرۆک. 12.ئاخۆ بەمە قەرزەکەم داوەتەوە؟/چیرۆک. 13.لەخۆ بایی بوون. 14.خۆ پەسندیی. 15.خۆ بە زلزانین. 16.ئەدەڤ و زارەکی هۆرامیی/بەرگی یەکەم. 17.ئەدەب لە نێوان سود و زیانیدا. 18.چاوگ و کردار لە هۆرامیی. 19.خەرمانی سۆز و بیر/ چەند وتارێکی جۆراوجۆر. 20.کتێبانێک و کەسایەتیانێک/وەرگێڕان/سەید قطب. 21.بووەو لەکاو قورئانی/مانای وشەکانی قورئان بە هۆرامیی. 22.پاشارۆ/ چەند وتارێکی جۆراوجۆرە بە هۆرامیی. 23.گەشتنامەو ژێوای من/ بە هۆرامیی. 24.چوار زاراوەکەی قورئان/وەرگێڕان/ابو الاعلی المودودی 25.هەوارگەی ئێملی هۆرامیی.کەشەۋانی ئیسپانی ئاڵاو پەکەکە-یش جە هیمالایا بەرزەکەردەۋە

کەشەۋانی ئیسپانی فرناندۆ سانچز گراسا دژ بە هێرشەکێ تورکیای پەی سەرو ڕۆژاڤاو کوردستانی جە هیمالایا ئاڵاو پەکەکە-یش بەرزەکەردەۋە و جە دمای ئانەیە گیانش جەدەستدا.

جە ئاستو میاننەتەوەییەنە پەشتیۋانیکەردەی جە جمیەرو ئازادی کوردی بە ڕابەرایەتی پەکەکە-ی و شەرمەزارکەردەی هێرشە ئەرەگێرەکێ تورکیای پەی سەرو ڕۆژاڤاو کوردستانی سات بە سات زیاتەرێ مەبانێ. جەی چوارچێۋەنە کەشەۋانی ئیسپانی فرناندۆ سانچز گراسا بە چالاکیێۋی کەشەۋانیی پەشتیۋانی وێش پەی پەکەکە-ی و دژبەری وێچش ۋەرانۋەر بە هێرشە ئەرەگێرەکێ تورکیای پەی سەرو ڕۆژاڤاو کوردستانی بەرۋست. گراسای تەمەن 44 ساڵان کە کەشەۋانی پیشەیی و نامییەن جە دمای بڕیەی 7 هەزارێ و 160 مەترێ کەشوکۆی سەختی و یاۋای بە قولەو هملونگ-ی کە مەگنۆنە زنجیرە کەشەکانو هیمالایای و جە قولەکەنە ئاڵاو پەکەکە-یش بەرزەکەردەۋە و بەڵام بەداخەۋە جە ساتەوەختو ئەرەۋەستەیەنە گیانش جەدەست دان. تیمەکێ فریاگوزاری نیپاڵی ئاشکراشان کەردەن: بەهۆکارو سەختی کەشەکەی و خراپی ئاوهەۋای تا ئیستە تەرمو گراسای نەئێزیانەۋە و هەوڵەکێ پەی یاۋای بە تەرمەکەیش و ئیستەیش بەردەۋامێنێ.
کەشەۋانی ئیسپانی فرناندۆ سانچز گراسا کە هامکات کۆشەرێۋی ئەنتەرناسیونایست بێ، جە 2017نە شییەبێ ڕۆژاڤاو کوردستانی و پەیۋەست بییەبێ بە یەکینەکانو پارێزنای گەلی - (یەپەگە)یەۋە و دژ بە داعشی بەشداری جەنگیش کەردەبێ.ئۆجالان: پەی چارەسەری ئامادەنا و بە هەفتێۋە دمایی بە جەنگی ماۋەرو

نۋیسەنگەو مافەکێ ئەسرین-ی سەبارەت بە دیدارشان چەنی ڕێبەر ئۆجالانی ۋەڵاکریاش دان و ئاشکراش کەردەن: "ئۆجالان ۋاتەنش؛ پەی چارەسەری ئامادەن و متاونە بە هەفتێۋە دمایی بە جەنگی مباۋەرونە، ئەگەر دەوڵەت ئەرکش بەجا باۋەرۆنە".

ڕۆو چوار شەممەی ۋیەردەی، نۋیسەنگەو مافەکێ ئەسرین-ی جە توێتێنە جە تویتەر ئاشکراش کەردەبێ: "نەورۆز ئویسال و ڕێزان ساریجا پارێزەرێ بیرۆو حقوقێی سەدەی و دووێ جە پارێزەکانو ڕێبەرو گەلو کوردی عەبدوڵا ئۆجالانی سەردای زیندانو ئیمرالیشان کەردەن و چەمشان بە ڕێبەر ئۆجالانی کەوتەن و دیدارشان چەنی ئەنجام دان". ئێۋارەگاو ڕۆو پەنج شەممەی، نۋیسەنگە سەبارەت بە دیدارەکەیشان چەنی ڕێبەر ئۆجالانی ۋەڵاکریاش دان و ئاشکراش کەردەن: "ئۆجالان ۋاتەنش؛ پەی چارەسەری ئامادەن و بە هەفتێۋە دمایی بە جەنگی ماۋەرونە، بەڵام ئەگەر دەوڵەت ئەرکش بەجا باۋەرۆنە. باۋەڕم بە وێم هەن".
تەمامی وەڵاکریاکەو نۋیسەنگەو مافەکێ ئەسرین-ی سەبارەت بە دیدارەکەی و پەیام و قسێ ڕێبەر ئۆجالانی:
ئێمە 7و ئاب-و 2019ی چەممان کەفت بە موەکیلەکەیمان بەڕێز عەبدوڵا ئۆجالانی و دیدارمان چەنیش ئەنجام دا. جە چەمپنەکەفتەکە و دیدارەکەنە بەڕێزشان باسش جە ئاژەو ئارۆی کەرد و پەیوەندی دێرینەو میانو کوردی و تورکی و دۆخو جەنگی و قەیرانەکێش هۆرسەنگنێ.
"پەیوەندی کوردی و تورکی جە ئەخڵات و مەلازگرت-ەۋە دەستش پنەکەردەن"
بەڕێزشان ۋاتش: پەیوەندی کوردی و تورکی جە ئەخڵات و مەلازگرت-ەۋە دەستش پنەکەردەن و تاوەکو دەستووری بنەڕەتیى جە ساڵەو 1921ی درێژ بییەنەۋە و شیکاریش پەی کریان. پەیوەست پانەیە مشیۆنە سەرجەم لایەنەکێ هەستیارنە ژڵێۋیاۋە. بەڕێزشان گەرەکشەن پەیلۋای وێش سەبارەت بە کەمالیست و عوسمانییە نۋینەکان بۋزۆنە ڕووە و جەی بارەۋە ئاشکراش کەرد: مشیۆم هەر دووێ ئەقڵیەتەکە جە چوارچێۋەو تاریخ و دێرینەو پەیوەندی کورد و تورک-یەنە درووست و ڕاست هەڵۋێستەی خاسە و ئەرێنیە بۋزانە ڕووە.
"سوربییەی سەرو جەنگی و قەیران خوڵقنای ئەنجامی قورستەر شۆنیشەرە مەیۆنە"
بەڕێز ئۆجالان سەبارەت بە سوربییەی سەرو سیاسەتو جەنگی و قەیران خوڵقنای نیگەرانەن. ئاڎ ئاماژەشدا بە جەدەستدای مرۆیی، سیاسی و ئابوری کە جە 40 ساڵێ ۋیەردێنە ڕووەش دان و ۋاتش: سوربیەی سەرو ئا سیاسەتەیە جە هەرێمەکەنە ئەنجامی قورستەرش شۆنیەرە مەیۆنە و مشیۆم گرد کەس و لایێ ئانەیە بۋینۆنە و بزانۆنە. هەوڵە دیموکراتێمان جە سەردمو ئۆزال-یەۋە تاوەکو ئیسە کۆنترا گەریلا (دژە گەریلا)ی تێکێ دێنێ و جە باربەردێنێ. ئارۆچ هێزە دژە چارەسەریەکێ پەی دووبارەکەردەی هەمان چێۋی جەنگێ منیاۋە. بەڕێزشان قسەکێ ئۆزالی کە ساڵەو 1993ی کەردبێش و ۋاتەبێش: 'بە جەنگ چارەسەری بەدی نمەیۆنە' ۋیر ۋستەۋە و ۋاتش: ئارۆچ ئا بڕیارداری و سوربیەیەو ئۆزالی پەی چارەسەری بەرجەستەن و ئیرادەو ۋنەپەرسایش هەن.
"ئاخۆ کورد مافش هەن یان نا؟"
بەڕێز ئۆجالان بە هەوڵدای شکۆمەندانە (سەردەم و عەقڵ)و دەوڵەتیش شەی و ڕاڤە کەرد و ۋاتش: دژ بە تاریخی درۆینە و سەرقاڵکەرانە و ساختەی کە عەقڵی شۆڤێنیستی ئینا پەشتیشەۋە بمدرۆۋە و گەرەکشەن بە پاو پەیوەندی دێرینەو میانو کوردی و تورکی ڕا و جا پەی کوردی بکەرۆۋە. ئەگەر ئانە بەدی بەیۆنە ئیتر کورد پنەۋازیش بە دەوڵەتی تەری نییەن. بەڵام پرسیارەکێ ئانێنە کە ئایا کورد مافش هەن یان نا؟ هەر پاسە بەڕێزشان ئاماژەشدا بە پانەیە کە بەردەۋام و هەمیشە و جە 40 ساڵێ ۋیەردێنە هەوڵ و تەقەلاش پەی ژیۋای ئازادی، مرۆڤی ئازادی و گێرگەی ئازادی و بونیاتنیای (عەقڵ)و کوردی بییەن.
"گۆشەگیریى 20 ساڵە، پەیوەندیش بە جەنگەکێ ئارۆیەۋە هەن"
بەڕێز ئۆجالان دەستنیشانش کەرد: جە سەردەمو ئۆزالی تاوەکو ئارۆ هەوڵەکێ پەی یاۋای بە ئاشتی و دیموکراسی و چارەسەری بەردەۋامێنێ، گۆشەگیریى 20 ساڵە کە جە ئیمرالی سەپیان سەرشەرە ، پەیوەندیش بە جەنگەکێ ئارۆیەۋە هەن. سەرەڕاو ئانەیە 20 ساڵێن سورەنا سەرو ئاشتی، ئانێچە وەڵامدەر مەبۆنە.
بەڕێز ئۆجالان ماچۆنە: من پەی کوردی ڕا و جای شایستە دروست مەکەرونە. بەیدێ ئێمە با پێۋەرە پەرسەو کوردی چارەسەرە بکەرمێنە، من پەی چارەسەری ئامادەنا و متاونە بە هەفتێۋە کۆتایی بە جەنگی و ئەگەرو جەنگی باۋەرونە. پەی بەدی ئاۋردەی ئانەیە مشیۆم دەوڵەت و عەقڵو دەوڵەتی ئەرکشان بە جا باۋەرانە. من باۋەڕم بە وێم هەن. هەرپاسە بەڕێز ئۆجالان بە بۆنەو جەژنێۋە، سڵام و پیرۆزباییش ئاڕاستەو گەلەکەیش کەرد و ۋاتش: سڵام جە سەرجەم گەلەکەیم مەکەرونە کە جە کۆشای پەی ئاشتی و دیموکراسی رەنج و دڵشان بەخشان و جەژنەشان پیرۆزە ببۆنە. جە کۆتاییەنە سڵامی تایبەتش کیاست پەی زیندانیەکان.کناچێ و کوڕێ هەڵەبجە-ی 32 مەدالێ زێرێ و زیوێ و برۆنزێشان بەردێوە

جە پاڵەوانێتی مستەر کاپی میاندەوڵەتیی کارتەیەنە کە تاران بەرگوزار بی، تیمێ کارتەو کناچێ و کوڕانو هەڵەبجە-ی 32 مەدالێ زێرێ و زیوێ و برۆنزێشان بەردێوە.

جە 30 و 31ی مانگو 1و 2020ی جە کۆمەڵگەو وەرزشی میاندەوڵەتی شیرودی تاران-و پایتەختو ئێران-ی ششەمین پاڵەوانێتی مستەر کاپی میاندەوڵەتیی کارتەی بەرگوزار کریا و 8 تیمێ وڵاتان و تیمێ کارتەو کناچێ و کوڕانو هەڵەبجە-ی جە پانیشت (باشور)و کورستانی بەشداڕێش بیێ.
جە پاڵەوانێتیەکەنە کۆڕێ و کناچێ یانەو وەرزی هەڵەبجەی و (KDO)ی سەرکەوتەی گرنگ و مێژوویشان تۆمار کەرد و بە گردی جە کێشە سوک و قورسەکانە 32 مەدالێ زێرێ و زیوێ و برۆنزێشان بەردێوە.“ان” نیشانیٛ جەمی و وەختی

ان” نیشانیٛ جەمی و وەخت-یەن جە زوانی هەوامینە و زیاتەر جە هەزار ساڵێن بەکاربەردەیش و ئاۋردەیش ڕیشەش هەن.

ئەگەر سەرنجە دەیمی(ان) زوانی هەورامینە پەی دویٛ مەبەستان بەکار مەیوٙنە، یوٙشان نیشانیٛ”موٙرفیم”و جەمعینە، ئەویە تەرشان نیشانیٛ وەخت و دەمی نیشانە مەڎوٙنە، نمونیٛ چی بارەوە مارمیٛوە:
نیشانیٛ کوٙی هەکە پۆ نامیٛوە هەنە، نامیٛو یاگیٛ: کوٙساڵان، کوٙساڵ+ان. هانەژەنان(هانێوەن ئینا دەگاو گوڵپی)، دەرفیٛڵان، سیٛتەپان، سیٛخڕان، هارەگلان، دەگا شیٛخان. ئی نامیٛ یاگیٛ هەورامانە هەنیٛ، ئانەی سەلەمنان هەکە (ان) بنەرەت هەورامین و دلیٛو زوانەکەیمانە بیەن و تائیسەیچ هەن، چون نامیٛ یاگیٛ تاپوٙی سیاوەن یانەوەی سەلەمنوٙنە. ئیسە کۆمەڵیٛ قسیٛنە مەنەن پەی گەمەی بەکار مەیانە( هاربیانی، سەرەقوٙچانی، تەڕەشەپانی، قولانی، بیلانی، کەلایانی، قەمچانی، هەملقوانی).
پەی سەلەمنای( ان) زوانی هەورامینە مەگیٛڵمیٛوە پەی شیٛعرەکیٛو شاعرەکانمان، کە زیاتەر جەهەزار ساڵیٛو چیٛوەڵتەر بەکارشان ئاوردەن:
بیٛسارانی فەرماوانش(چیٛشەن درەختان ڕووشان نەباڵان توٙ سەر سەراویٛز ڕووی زەمین ماڵان[1])
شیٛخ مستەفاو تەختەی فەرماوانش(سەردەلیل جوق دیڎە غەزالان سوڵتانی فیرقەی سوٙسەنی خاڵان[2])
سەیدی هەورامی فەرماوانش(شاباشی توٙ بان گوڵاڵانی مەست صەیدی خار خاسەن بگیٛروٙ بەدەست[3])
میراز عەبدولقادری پاوەیی فەرماوانش(ساحیٛبان پامان ساحیٛبان پامان لوتفتان چون قەید شیەن وەپامان[4])
ئەڵماس خانو کەنوٙڵەی فەرماوانش(سوٙچیام جەمین خوناو نوٙشەنان کوٙشتەی شوعلەی شەوق سیاوپوٙشەنان[5])
با بەیمیٛ سەرو(ان) ی کە پەی دەمی و وەختی بەکار مەیوٙنە، (ان) پیٛسەو موٙرفیم یام نیشانیٛو وەختی بەکار مەیوٙنە، نمونەو مانگە هەورامیەکان کە ماموٙسا فاتح ڕەحیمی و ماموٙسا سوبحان ئەمینی نیێنیٛرە:
وەهار: نەوروٙزان، گوڵان، یەوزەردان
هامن: کوٙپڕان، شەراران، خەرمانان
پایز: زمهاڕان، خەزانان، سەردوەزان
زمسان: ڕابڕان، یەخبەندان، دارژیوان
وەختیٛوە مەواچمیٛنە، نەوروٙزان: یانی وەختو نەوروٙزی، کە ماویٛ فرە گیٛروٙوە، ئی مانگیٛ مەگنوٙنە ئاوەختەوە، وەلێم ئەگەر تەنیا بواچمیٛ نەوروٙز، ئانە تەنیا ڕوێوەن کە جەژنەو نەوروزینە. هەرپاسە، گوڵان، یەوزەردان، چی مانگیٛنە بەدریٛژایی مانەگەکیٛ گوڵیٛ تنگیاوە، یەوزەردانیچ هەرپاسە، ماوێوە فرە تا یەویٛ زەردیٛ مەبانە.
کوٙپڕان: گردو کوٙوەکان گیواوشان پڕوٙ و وشک بوٙنە، شەراران: ماناو شرای بەخشوٙ( بایجانەکیٛ شرای بەردیٛ) یانی تینەو گەرمای فریٛ بوٙنە. خەرمانان، هەوا وەش کەروٙنەو وەختو خەرمان کوای و هوٙرگیٛرتەی بەرهەمو گەنم و یەوین.
زمهاڕان: هەرچیمان هەن چی مانگیٛنە هاڕمیٛش پەی واردەو زمسانی چون زمسانو هەورامانی سەختەن، مەشوٙ تڕو تفاقش پەی وزی، بیٛ خەم بینە. خەزانان: گەڵا خەزانو درەختەکا دەس پەنەکەروٙنە. سەردوەزان: سەردا وەزوٙنە سەرو زەمینی، مەشوٙ ویٛمان بپاریٛزنمیٛ جە سەردای.
ڕابڕان: گردو ڕایەکان بڕیانە جەهەورامانەنە چون وەروەی فریٛ واروٙنە. یەخبەندان: دنیا ڕچیوٙنە، دارژیوان: چی مانگیٛنە داریٛ ژیواوە دماتەر گەڵا بەرمڎانە.
با نمونیٛ تەریٛ باوەرمیٛوە سەرو وەختی بە(ان): گردچوارشەمانیٛوە بەرنامەو هانە ڕەنگینەی هەن، دەوامو زانستگای گرد عەسرانێوە دەسپەنە کەروٙنە، گرد دمانیمەڕوانیٛوە مەلونە پەی وەرزشی .
چوارشەم+ان+یٛ: چوارشەمان، عەسر+ان: عەسران. دمانیمەڕوان.
د. ناجح گوڵپی
[1] بیٛسارانی، عەبدڵاحەبیبی 1395:196
[2] شیٛخ مستەفاو تەختەی، حەمەڕەشید ئەمینی2019:117
[3] دیوانو سەیدی، محمەد ئەمین کاردوخی چاپی یەرەم 1385
[4] میرزاعەبدلقادری پاوەیی، محەمەد رەشیدا ئەمینی1396
[5] کەشکۆڵی شاعیرانی هەورامان، ئەڵماس خانو کەنوٙڵەی، محەمەد ڕەشید ئەمینی 1396:431
سەرچەمە: هەورامان نێتسەبارەت بەگۆشەگیری ئەکادیمیسیەنێ کوردێ و کۆنسەو ئەورووپای کۆبیێۋە

جە ستراسبۆگ سەبارەت بە گۆشەگیری ئیمرالی 2 ئەکادیمسیەنێ کوردێ بە نمایندەیی تۆرەو ئەکادیمیسیەنان-و کوردی چەنی سکرتاریەت-و گردیی کۆنسەو ئەورووپای کۆبیێۋە.

تۆرەو ئەکادیمیسیەنان-و کوردی، سەبارەت بە گۆشەگیرکەردەی ڕێبەر عەبدوڵا ئۆجالانی و مانگێرتەی جە واردەی کە بە شێۋازی بێوادە و نۆبەتی دژ بە گۆشەگیریەکەی ئەنجام مدریۆنە، نامێۋەشان پەی سکرتاریەت-و گردیی کۆنسەو ئەورووپای و کۆمیتەو ۋەرگێرتەی جە ئەشکەنجەو ئەورووپای (CPT) کیاستێبێ. سکرتاریەتەکە وەڵامو نامەکێش دانەۋە و هاموەخت داۋاو دیداریش چەنی تۆرەو ئەکادیمیسیەنان-و کوردی کەردەبێ. ئارۆچ شاروستراسبۆگ-و فەڕەنسای بە نمایندەیی تۆڕەکێ 2 پزیشکێ و ئەکادیمسیەنێ کوردێ بە نامێ (محەمەد کۆرئۆغلوو و دێرسم داغدەڤیرەن)ی، جە کۆنسەو ئەورووپای دیدارەکەشان ئەنجامدا. گۆشەگیری ئیمرالی و مانگێرتەی دژو گۆشەگیریەکەی، بیێ بە ئاژەو سەرەکی دیدارەکەی و باس جە خراپی تەندروستی مانگێرەکان کریا و ۊزیا ڕووە کە هەر ئان و سات ئەگەر هەن مانگێرەکێ گیان جەدەست بدانە و مشیۆم بە خێرایی گۆش جە داۋاکاریەکەیشان بگێریۆنە کە ”کۆتایی ئاۋرردەیەن بە گۆشەگیرکەردەی ڕێبەر ئۆجالانی و ڕادای بە پارێزەرەکانش و خانەوادەکەیش تا سەردای ئۆجالانی جە ئیمرالی“ بکەرانە.
سکرتاریەت-و گردیی کۆنسەو ئەورووپای دەستنیشانش کەردەن: "کە جە نزیکەۋە چەمداری بارودۆخەکەی بەگردی و بەتایبەتی مانگێرتەی جە واردەی مەکەرانە و ئاگادارێنێ چێش مەگوزەریۆنە".زوانو زازای Zaza language

زوانو زازای Zaza language کە پەنەیچش مەواچان: "زازاکی، دملی و کرمانجکی" چ نزیکایەتێیوش چەنی کوردی و هەورامی هەن و سەر بەکامە دەستەو زوانەکان هەن؟

زوانو زازای "زازاکی، دملکی" یام زوانی زازایی، جە بنەیانەو زوانە هیندو ئەوروپیەکان، دەسەو زوانەکانو سەری وەرنیشتو ئیرانین، بڕێ زوانە ئەشناسیٛ پەیلوایشان ئانەن کە زوانو گورانی و زوانو زازی دیالێکتیٛو یەک زوانینیٛ، زوانو زازای پەیوەندی تنڎو توٙڵش هەن چەنی زوانو گوٙرانی "هەورامی و شەبەک و باجەلان و زەنگنە و کاکەیی و جمورو شیٛخانی و ڕوٙژبەیانی و سیامەنسوری…هتد" بڕێ زوانئەشناسیٛ مواچان نزیکایەتیچش هەن چەنی دەسەو زوانەکانو کاسپیەنی"خەزەر" نزیکو دەریاو خەزەری"تاڵشی و تاتی و گیٛڵەکی، ئازەری کون و تەبەری و سەنگساری و سمنانی، تا مەیاوٙنە لاو زوانو سیوەندی …هتد" یانی ڕازوانەنە زازاکی ئەچی زوانانوە نزیکتەرەن هەتا کوردی.
جە واتارێنە خانم(جویس بلو)[1] واتەنش زوانو زازای و گوٙرانی جە پیٛڕەو زوانەکانو شەمال غەربی ئیرانین، سەربارو هامسای زوانو (گوٙرانی و زازای) چەنی زوانو کوردی، هەرپاسە هەستو سوزی قوڵشان چەنی کوردەکان، نمەتاوو ئی دوە زوانەیە بە کوردیٛ ئەژمار بکەرونە، یام بە کوردی دەوشان قەڵەم. شوٙنیەرە جویس بلو باسو زوانو ئەدەبی کودی مەکەروٙنە، دوورو نزیک نامیٛو زوانو گورانی یام زازای نمەبەروٙنە کە لەهجیٛ زوانو کوردی بانیٛ.
وشکنەریٛ مەواچان نیشتگای بنەرەتی گورانی و زازای یاگێوە بیێنە کەراخو دەریاو خەزەری بە نامیٛ(گیٛڵانی)، کە مینورسکیچ ئانارەش دان ئەپی نامیٛ، ویەردەنە کوچشان کەردەن، زازاکیٛ ڕوەو وەرنیشت کوٙچشان کەردەن، ئاوەختە وەڵاتو ئەرمەنستانی چاگەنە پایدار بیەن. گوٙرانەکیٛچ ڕووە واری کوٙچشان کەردەن پەی کەشەکانو زاگروٙسی، دماتەر کوچو قەومە کوردە ئاریەکان دەسش پەنە کەردەن پەی ئی سەرزەمینیەو گوٙرانەکیٛ دلیٛشانە تاویێنیٛوە، پاسەشان سەرئامان کە ئاروٙ مەوینمیٛش.( هەمان سەرچەمە: جویس بلو).
نیشتگاو زازای، ئیسە کەوتەن وەرکەوتو وەڵاتو تورکیەی" وەرکەوتو ئەنادوٙڵی میانو ڕوٙخانەو دیجلەی و فراتی" بڕێ یاگیٛنە یاووٙ دلیٛڕاسەو تورکیای، تازەتەرین سەرژمار دلیٛو وەڵاتیوە مەواچوٙنە زازای "3-6 " ملویٛن کەسیٛ قسیش پەنە مکەران. جویس بلو دیٛژەو باسکەیشنە واتەنش: زازا کوٙمەڵیٛوە لەهجێن کە سەرزەمینێوی چوار گوٙشەنە پەنەش مەواچانە سەرزەمینو زازای کە ساتراپو سیواسی کەوتەن لای سەری وەرنیشتیشەو، ساتراپو ئەرزنجانی کەوتەن سەریو وەرکەوتیشەوە، دەگاو (گەرگەر)ی ساتراپو ئادیامانی کەوتەن واری وەرنیشتیشەو، ساتراپو بەتلیسی کەوتەن واری وەرکەوتیشەو، زازا شش یەکو کوردەکانو تورکیەنی، هەرچنڎ ئاماری فەرمی نیەن چی بارەوە، زازاکیٛ بیٛجگەم ئایاگان کە نامیٛشان ئاومێنە، بڕێ شاریٛ تەریٛ تورکینە پژگییٛنیٛ و هەرپاسە وەڵاو شورەویچنە پژگیێنیٛ، شوٙنیەرە زازاکیٛ فرەتەرین کوچوەریٛ ئەوروپاینیٛ، زازاکیٛ هەردوە مەزەبو شیٛعەی و سنەی هەن دلیٛشانە، شیٛعەکیٛشان بە( عەلەوی قزڵباش) نامیٛ بریانیٛ. کوردەکیٛ نزیکتەرین هامسیٛ زازاکانیٛ کە بە نامیٛ زازای، دملی، دیملی(دەیلەمی) نامیٛشان بەرانیٛ. زوانئەشناسەکیٛ واتەو دملی بەراوە سەرو نامیٛ یاگیٛوە کە ئینا کەشو ئەلبورزی و دەریاو خەزەری ئوستانو گیٛلانی، بە نامیٛ "دەیلامیتس " دەیلمان"deylaman کە زەمانیٛوە کوٙچو بارشا کەردەن ڕوەو وەرنیشتی تا یاویٛنی ئا یاگیٛ هەکە ئیسە چەنەش مەژیوان. هەڵبەت سەردەمانێوە زوانو دەیلەمی ئەچی سەرزەمینەنە برەوش بیەن و چندەها لەهجێش بییٛنیٛ، هامسا زوانو تاتی و تاڵشی و گیٛڵەکی و ئازەری بیەن، ئیسەیچ بڕێ دەگایێنە مەنەن. پەیلواو تاریخزانان مەواچانە دەیلەمکیٛ وەڵیٛو ئاریەکانە ئەچی سەرزەمینەنە بیێنیٛ، جە گیٛڵان، هەرپاسەدلیٛو لەشکەرو ساسانیەکانە نامیٛشان بیێنە، دماو ئامای ئیسلامی، عەرەبەکیٛ نامیٛ دیلەمیەکاشان بەردیٛنە دلیٛو کتیٛبەکاشانە، هەرپاسە ماوێوە فرە دەسەلاتشان دەسۆ بیەن( سەفارریان، سامانیان، زیاریان، تاهریان) ئینیٛ بە زوانو دەیلەمی قسیٛشان کەردیٛنە، کە حکومەتیٛ ناچەیشان بیەن، دەسەلاتشا سەرو فرێوە جە ئیٛرانیرە گیٛرتەن، جە خوراسان تا بەغدا یاوان، حکومتەکەشان نامی بیەن بە نامیٛ(ئال بوەیهی، ئال زیار)، جە ئیسەنە شارو(دیلمان)ی هەن جە شارەسانو(سیاهکل)، دەیلەمەکیٛ وەرگیرێوە فرەشان کەردەن دژو سوپاو ئیسلامی سەرزەمینو ویٛشانە کەوەختیٛو سوپاس ئیسلامی یاوێنە ئەواگە. ئینەی نونگەو ویٛش بیەن، چون ئاوەختی مەردمو ئا سەرزەمینە دینشان زەردەشتی بیەن.
بە نونگەو ویرو باوەڕو "عەلەوی "زازایەکیٛ توشو زوڵم و توٙقنای فرەتەریی بینیٛ، چەنی ئانەیچە فرەتەرین وەرگیری و مدرامان و شوٙڕشیٛشان کەردینیٛ پەی ئازدی و سەرفرازی ویٛشان، شیٛخ سەعیدو پیرانی کەساڵەو 1925 و سەید رەزا ساڵەو 1937 شوٙرششا کەرد هەردوی زازاکی بیٛنیٛ، سیاسەتو ڕەگەزپەرستانەو تورکیا پاسەش کەردەن هەکە زازاکیەکی بە فرەیی دەگاو شارەکاو ویٛشا چوٙڵ بکەران و ڕوەبکەرانە شارەگەورەکانو تورکیای و ئەوروپای، ئانەیچ بیەن بایسو ویرشیەی زوانی ئەڎایشا، هەرپاسە سیاسەتو دەوڵەتو تورکی هەکە ڕا نمەدوٙ هیچ زوانیٛوی تەر وەنگاکانە وانیوٙ تەنیا زوانو سەردەسو وەڵاتی، کەتورکین. سیاسەتو عوسمانیەکان پاسەبیٛ نازیٛ زازا عەلەویەکی ژەنو ژەنوازی بکەران چەنیو تیرەو تایفەکانو تەری، تەنیا مەشیای میانو ویٛشانە بیێ، چون واچیٛ شمە عەلەوی و قزڵباشیٛندیٛ(یارسانیٛ) نمەبوٙ چەنی مسڵمانا تیٛکەڵیٛ بیدیٛ، جاران پیا پیرە زازاکیەکیٛ ویٛشا بە کورد نەنیانەرە وەلیٛم چەنی پەیدابیەیو (شوٙڕشو کوردی) گەنجەکیٛ بەشداریٛ بییٛ و هەتا ئیسەچ سەرەمڕیٛنیٛ .
جە ڕاپوٙرتەو وەزارەتو بەرو ئەمریکاینە ئامان زوانی تورکی زوانو رەسمی وەڵاتین، چەنی ئانەیچە زوانی زازایی و کوردی و یونانی و عەرەبی هەنیٛ وەڵاتو تورکیاینە.
دیالیٛکتەکیٛو زوانو زازای:
زوانو زازای یەریٛ دیالێکتیٛن: 1. زازایی سەرین: شارەکانو دەرسیم "تونجەلی" ئەرزنجان، ئەرزەروم، سیواس،گوموشان، موش، کەیسەری قسیٛش پەنە مەکەرانیٛ، چوار لەهجیٛش هەنیٛ ( وەرکەوتو دەرسیمی، وەرنیشتو دەرسیمی، ڤارتوٙ، لەهجەو مەرزەکانو "ساریز و کوچگری ").
2. زازایی دلیٛڕاسە: شارەکانو" ئەلزیخ، بنگول"چەولیک" سوٙلهان،گیرڤاس و دیاربەکر قسیش پەنە مەکەرانیٛ "یەریٛ لەهجیش هەنی( بنگوڵ، پالو، لەهجەو مەرزەکانو " هانی، گوڵپ، لایس، ئەرگانی، پیران).
3. زازایی وارین: شارەکانو(شانلی ئورفە (سیڤیرک)،دیاربەکر(جرمیک، ئیگل)،ئەدیامان، مەلاتیە قسیٛش پەنە مەکەرانیٛ، یەریٛ لەهجیٛش هەنیٛ " سیڤیرک، جرمیک و گەرگەر، لەهجەو مەرزەکانو " موتکی و ئاکسەرای" ).
ویەردەو نویستەی بە زوانی زازایی:
پەی یوەم جاری زوان زان "پیترلیٛرچ" ساڵەو 1850 ی زاینینە هەرچی بەڵگەنامیٛ نویسیێ بیٛنیٛ بە زوانی زازایی کوٙشکەردیٛوە، چەنی ئانەیچ دویٛ بەڵگەنامیٛ ئاینییٛ، یوەمشان ئەحمەدی کاسی نویستەن. کە مەنزومە شیٛعرێوەن 756 بەیتیٛ یانزە بڕگەینیٛ، شانزە بەشیٛ لیٛژەکریان، ئی بەرهەمە ساڵەو 1900 زاینی چوارسەڎ بەرگیٛش چەنە چاپ کریان، بەرهەمی دوەم، هینو عوسمان ئەفەندین کە مفتی سیواسی بیەن، ساڵە 1903 نویسیان و بە کوٙمەکو جەلادەت بەدرخانی ساڵەو 1933 چاپکریان جە دیمەشقنە.
دماو ساڵەو 1980 ی زاینی زازاکی هەمیەتشا دا بە نویستەی بە"حەرف-نویسە" واچ ی لاتینی، تایبە جە وەڵاتە ئوروپیەکانەو ئەستانبوڵەنە، دماتەر ئی نویستەیە بی بایسو ئانەی ڕوٙشنویرو نویسیارانو زازایی گەشە بدا بە زوانەکەیشان و زوانو ئەڎایشا جە فوٙتیای پاریٛزنان، چنڎەها ڕوٙنامەو مانگنامەشان چاپکەرد، چی ساڵانە تەلەفزیوٙنو روٙژی، مەد تیڤی، ستیرک تیڤی، بەرنامیٛ تایبیٛشان بە زوانی دملی، زازایی سەرەمڕە پەخش کەردەن بە پاو نەخشێوە پەی پاریزنای و گەشەدای بە زوانەکانو گەلو کوردی .
زوانی زازایی پیٛسەو زوانی هەورامی ڕازوانیٛوە مەحکەمش هەن، نیٛرو ما جیا مەکریوٙنوە، وەختو نویستەی و وانای و قسەکەردەینە، واچ "حەرف"ەکیش حەرفی هیندو ئەوروپی و هیندو ئیرانی و وەرپڕو ئیرانین، بڕیٛوەیچشان جە فارسی و عەرەبی قەرزگرتیٛنیٛ .
تایبەمەندییٛو زوانو زازای:
سیستەمی دەنگی زوانو زازای نزیکەن جەزوانو کوردی، وەلێم زوانو زازای بڕێ کرکیٛ دڎانیش چەنەنیٛ کە کوردینە نیەنیٛ، چەنی ئانەیچ کرکە دەنگدارەکیٛ فرەتەریٛنیٛ (vowels)، متاوو بواچونە کەئی دەنگە دڎانییٛ زوانو ئەویٛستاینە بیێنیٛ پیٛسەو(th:ث، the:ذ) وەلێم ئیسە دلیٛو زوانو هەورامینە نەمەنێنیٛ تەنیادەنگو(ڎ) ش هەن کە دەنگیٛوەن پەشتەو دڎاناوە دروسمەبوٙنە، چەنی ئانەیچ کرکە ڤاوڵەکیٛمان فرەتەرێنیٛ. یو جە سیفەتو زوانە پەیرەکان ئانەن کە کرکیٛ دەنگداریٛشان فریٛنیٛ، ئی سیفەتە تائیسەیچ زوانو هەورامی و زوانو زازاینە پاریٛزیان، کە جە زوانی ئاویٛستاو زوانە ئیرانیە وەرینەکانە مەنەنوە پەیمان. شوٙنیەرە سیفەتو نیٛرو مای هەن دلیٛو زوانو زازاینە، ئینەیچ هامشان هەورامینە پاریٛزیان، بەهەمان تەشک دەنگو(یٛ)، دمایی گرد واتیٛونە هەن کە نیشانیٛ میٛڵیٛنە پیٛسەو هەورامی. نیشانیٛ جەمی، کوٙی پیٛسەو زوانو گورانی/هەورامی بە(ان) مەکەرانیٛش(کەینکان بیاریٛ kayn-ak-an biyar-e). سیفەو مەسوف(یاوەرنامیٛ)، چەپەوانەو هەورامیوە بە (و) بەسیانە یوترینیوە: یانەو کونە kaya-w kayan). وەلێم وەختێوە مەواچانیٛ( کناچیٛو جوانیٛ kayan-ak-e ciwan-i کیانەکیٛ جوانیٛ)[2] بڕیٛ دمابەندیٛ تەریچ هەنیٛ کەلکنانە نامیٛ نیٛرە و میٛڵیٛرە.
یاگەنامیٛ ویٛسەرە پەی کەسی یوەمی و دوەمی و یەرمی تاکی و کوٙی(ئەز:من: م/ کەسی یوەمی تاک)( تیٛ، توٙ/ کەسی دوەمی تاک)(ئوٙ،ئای، ئایوٙo, a^y, a^yo . ئەی، ئای، ئاڎیٛ، ay, a^y, a^d^i کەسی یەرەمی تاکی نیٛر).(کەسی یەرەمی میٛڵیٛ، ئا، یا، ژەa^, ya^, ja^ . ئا، ئایا، یا، ئاڎا، ئاڎای a^,a^ya^, ya^, a^d^a^, a^d^a^y). پەی کوٙی( ماma^)، شما، شمەs&ima^ ، ییٛ،ئینیٛe^, ye^, i^ni^, yini^).
کەردە زوانی زازایینە، کەلک جە مادەی ویەردە و نەویەردەی(ماضی و مضارع) هوٙرمەگیٛرانیٛ. پەی دروسنای چەمەی نیشانیٛ یام مورفیمو(تش، یش، tis^,yis^, is^) مەلکوٙنە قەدو کەردەیرە(مادەی ماضی)، یانی چەمە زوانی زازاینە سەرو بنەڕەتو قەدیوە(ڕیٛخەی ویەردە)یوە وەشکریوٙنە، ئی سیفەتە زوانە پەیرەکانە بیەن، زوانو هەورامیچ فرێوە جە چەمەکانش سەرو بنەرەتو کەردەی ویەردەیوە وەشیٛ مەبانیٛ، بەتایبە ئا چەمیٛ کە بە(ت، ی، د) دمایشان مەیونە( ئاردەی، نویستەی، شیەی، بیەی). بنەرەتنە مەشیاییٛ گردو چەمەکانمان ئەپیٛسنیٛ بیێنیٛ، وەلێم بە نونگەو زەمانەی ئی فاڕیایە شونەماش نیێنە ملو زوانەکەیمارە، بڕێوە جە چەمەکاما فاڕیێنیٛ. با بەیمیٛوە لاو چەمەی زوانو زازاینە( کەرد: کەردش kardis^)، (تاوای، s^in, s^i^na^, s^i^na^yis^)( واتەی: ڤاتش: واتش: واچ: va^/v-/ va^j- va^tis^)، نیشانیٛ(مورفیمو"ب" مەگنونە وەڵیٛو گردو کەردەکان جە گردو لەهجەکانە پەی وەشکەردەی کەردەی داوایی و ئەرەنیای(ئینشائی-تەمەنایی). دلیٛبەندو(ان،ن،an, n) دماو کەردەی نەویەردەینە مەیوٙنە، ئیەنەفرە نزیکەن ئەو هەورامیوە کە تەشکێوە چیمنەش هەن (ن) مەلکوٙنە دماو کەردەی نەویەردەیرە( مەبەروون، مەوەروون: مەبەران، مەوەران). شونیەرە(مە) پەی وەشکەردەی نەویەردەی سەرەمڕەی(مضارع مستمر) مورفیمو سەرەمڕەین، ملکوٙنە کەردەی نەویەردەیرە، ڕیٛک پیٛسەو زوانو گوٙرانی. نیشانیٛ، دماگیٛرو(ئانی، ئەنی، ئینی) ملکوٙنە ڕیٛخەو چەمەیرە(مادەی نەویەردە) نمونە:(ti a^_- gayar- a^yni^ توٙ مەگیٛڵیوە)(s^ima kawt-ini^ شمە کەوتیٛنی). کەردەی ویەردە و نەویەردنە نیشانیٛ نیٛرو مای بەرمەگنووٙنە، پیٛسەو زوانو هەورامی، کەردەی نادیار بە نیشانیٛ(iya یا)ی دروسکریوٙنە، هەر پیٛسەو هەورامی، کە بنەڕەتنە سیفەتێوە زوانە وەرینەکان پیٛسەو زوانو ئاویٛستای و فارسی باستانی( سای وەریای: ساویٛ وریای: ورییٛ: say- wari-ya-y. زوانو زازاینە بڕێ وەرگیریٛ و دماگیریٛ هەنیٛ(a^, da, dar, ra^, vir, war)، دیارەن ئەگەر وەڵگیر لواسەرو کەردەی ماناکیٛش مفاڕوٙنە پەی نمونەی:(a^- kardis^: کەردەیوە: بازکردن، داکەردش: da-kardis^ گزاشتن: ئەرەنیای، یام بەردەی یانە. ra^-kardis^: پانکەردەی. war-kardis^ : ئاڵفکەندەی(لوٙکەندەی).
دما قسیٛ: سەرنجەو ویٛم پەی زوانو زازای و زوانو گورانی، ئی دوە زوانیٛ بنەڕەتنە ئاینێوەشان بیەن، مەزهەبشان یوبیەن، گورانەکیٛ دینو یارسانی، زازاکیٛچ دینو یارسانی یام عەلەوی کە ئاینێوە کونەن، چی سەرزەمینەنە بیەن، وینمیٛ، زوان و ئاینشان یووٙبیەن، چەنی ئانەیچ لەهجیٛ فریٛشا بییٛنیٛ، وەلێم پژگو وەڵاو بیەیشان، بە وەرۆ لوای زەمانەی، جەنگ و جەڵەبەی میانو میلەتانو سەرو زەمینی، پاسەش کەردەن کە ئی دوە زوانیٛ مەسافیٛوە بگنونە بەینشان، کەم کەس پەی بەروٙ کە جە بیٛخەنە یوٙ بینیٛ، ئەگەر باسو سەرئامەو بابا ئەردەلانی بوانمیٛوە کە ماچوٙنە جە بنەماڵەو مەروانیەکان بیەن، یاگیٛو حوکمو مەروانیەکایچ ئەچا یاگیٛنە بیەن کە زازاکیٛش چەنەنیٛ، ئاومان ویٛش یاونان شارەزوورو هەورامان، کە هام زوانیٛش بیێنیٛ. ئەگەر سەرنجە نویستەکەی دەیمیٛ وینمیٛ بڕێ وردەکارییٛ زوانییٛش هەنیٛ ئەو هەورامی مشانە، دماجار متاومیٛ بواچمیٛ زوانو گورانی و زازای بنەرەتنە دیالێکتیٛو یەک زوانی پەیرەی بییٛنیٛ، وەلێم زوان هەمیشە ئینا فاڕو جمنە، ئیسە هەردویٛ گەشەشان کەردەن و سیفاتیٛ زوانی ویٛسەریشان هەنیٛ، هەریوٙشان بیەن بە زوانێوە جیا و ویٛسەر.وام

وام دماگیرێوە کۆنەن جە زوانو هەورامینە و خەریکەن خاموٙش مەبوٙنە و دماگیرێوە سیفەت سازەن، تایبەن بە ڕەنگی، تەنیا چەنی ڕەنگەکان بەکار مەیوٙنە.

وەڵتەر باسو واتیٛ(وام) یمان کەردیٛنە جە واتاریٛوە کوڵەو پوختیٛنە، کەماناو قەرزکەردەی، قەرز هوٙگیٛرتەی بەخشوٙنە. نمونە: واتیٛ ڕەسەنەو دەسەوامی.
وەلێم (وام)و ئیجاریە دماگیرێوە کۆنەن جە زوانو هەورامینە بەکار ئاومان و خەریکەن خاموٙش بوٙنەو بەکار ئاوردەیش کەم بیەنوە(وام) دماگیرێوە سیفەت سازەن، تایبەن بە ڕەنگی، تەنیا چەنی ڕەنگەکان بەکار مەیوٙنە، مەواچی ئەسپیٛوی سوری زەرد وامم ئەسان، ڕەنگەو سیاپەڵەکانت چەنیەنە؟ خاکی زەرد وام، پوشی تەلخ وام، خاکی سوروام. ڕەنگا ئی وامە چەنی گردو ڕەنگەکان نەیوٙنە سەرو زوانی ئاڎیچ بە نونگەو نەبیەی نویستەی و میدیای هەورامی زوانی. بڕێ جاریٛ واتیٛ کڵیشەی چەنی ڕەنگەکان بەکار مەیوٙنە، کڵیشە واتیٛوەنە ماناش لیٛڵەنە، وەرو ئانەی کریوٙ بواچمیٛ دماگیرەن، چەرمەکڵیشە، یانی چەرمەی بیٛ تام و کاڵ ئەوەبیە(کاڵۆبیە). هەرپاسە واتیٛ(هوڵ) ی چەنی ڕەنگی سوری بەکار مەیوٙنە، بزێوە سورهوڵەم ئەسێنە. وام، زوانو فارسینە(فام،پام، وام) بەکارئاومان، بە دماگیرێوە مەردە منریوٙرە چون بەکار ئاوردەیش خاموٙش بیەن، بەهەمان شیٛوە پیٛسەو هەورامی تەنیا چەنی ڕەنگەکان بەکار ئاومان. زوانو کوردینە بیەن بە(باو)، زەردباو، سورباو، مەشوٙ هاگاداریٛ بیمیٛ چەنی(باو)ی کە ماناو شایعی عەرەبی مدوٙنە وەنەمان نە فاڕیوٙنە، باو باوو کروٙناین، ئی کەواو پانتوٙڵە باوش نیەن، ئی سیاسەتە باوش نەمەن. ئەگەر سەرنجە دەیمیٛ(وام) زوانو هەورامی جە کوردینە بیەن بە باو، (و فاڕیان پەی ب) هەرپاسە(م فاڕیان بە و). فارسیچنە(واو فاڕیان پەی ف). ئینە پەیوەندی بە فاڕیای دەنگو زوانیوەهەن جە دریٛژەو تاڕیٛخەینە.
دکتۆر ناجح گوڵپی
سەرچەمە: هەورامان نێتئەرەگێرتەی عەفرینی 2 ساڵیش پەڕکەردەوە و مدرامان دژش بەردەوامەن

وەر جە 2 ساڵان جە 2018/01/20ی دەیان هەزارێ سەربازێ و چەتێ تورکیای یورششان بەرد سەرو عەفرینی و دمای 58 ڕوان جە مدرامانی ئەفسانەیی دەرەنجام ڕژێمو تورکیای و چەتەکێش هەرێمەکەشان گێرەتەرە و قێزەونتەرین تاوانێشان دژ بە عەفرینی و عەفرینەیەکان ئەنجامی دێ.

عەفرین ئا هەرێمە سەرسەوز و ئاوەدانە بێ کە جە 2011وە تا 2018 کە دلێ جەنگی و ئاڵۆزیەکێ سوریا-یەنە بییەبێ بە ئارامتەرین و سەرقامگیرتەرین هەرێم جە سوریانە و هامکات پەناگێوی پارێزیا و ئارام بێ پەی سەدان هەزارێ جە کۆچبەرە سوریەکان. جە هەرێمەکەنە سەرڕاو کوردی، عەرەبێ و تورکومانێ و کرایستیانێ، ئێزیدیێ و موسڵمانێ و پێکئاماکێ تەرێ جە سایەو وێسەری دیمۆکراتی-یەنە ئازادانە و ئاشتیانە و بەبێ کێشە ژیوای بەرێنە سەر.
بەڵام ڕژێمە ئەگەرگێرەکەو تورکیا ئەی بارودۆخەش پەی هەرس و قبوڵ نەکریا و هەر جە سەرەتاوە بە ئاشکرا دژبەریش عەفرینی و سیستمەکەیش مەکەرێنە. پەوکەی جە 2018/01/20یەنە، دمای ئانەیە چراوی سەوزەش جە زلهێزە جیهانیەکان بە تایبەتی ڕووسیایەوە پەی هۆرکریا، ئا ڕژێمە دژە کورد و دژە ئانزانییە بەشداری دەیان هەزارێ سەربازێ و دەیان هەزارێ جە تاقمە چەتە بەگرێگیریاکانش یورشش بەرد سەرو عەفرینی. جە یۆرشەکەنە جە ئاسمانەوە دەیان باڵەپڕی جەنگیێ و جە زەمینەوە سەدان تانکێ و زرێپۆش و تۆپێ و هاوەنێ و چەکێ قورسێ بەشدارێ بێنێ و نوتەرین چەکێ و تانکێ و تەکنەلۆژی ناتۆی و سەردەمیش بێبەزەیانە بەکاربەرد و سڵش جە هیج جۆرە تاوانێوی دژە مرۆیی نەکەردەوە.
جە وەرانوەرەنە عەفرینیەکێ و شەڕڤانەکێ ئازادی کوردستانی مدرامانی قارەمانانە و ئەفسانەیی و مێژووییشان نیشانەدا و زیانی گیانی و ماددی و مانەوی مەزنشان جە دوژمنی دا و سوپا ئەرەگێرەکەو تورکیا کە دووەمین سوپاو هامپەیمانی ناتۆی بێ جە ناوچەکە و شڕ و شپرز کەرد و ئانەیچە جە جیهانەنە دەنگش داوە و سوپاکە بیبە گاڵتەجاڕ.
بەڵام دەرنجام جە دمای 58 ڕوان جە مدرامانی کەم وێنەی و بێهامتای کوشتەی هەزاران سەربازێ و چەتێ دوژمنی جە گەلەکۆمێوی مایندەوڵەتیەنە هەرێمەکە ئەرەگیریارە و ڕژێمە دڕندەکەو تورکیای و تاقمە چەتەکێش قێزەونتەرین تاوانیشان دژ بە عەفرینی و عەفرینەیەکان ئەنجامی دێ.
سەرڕاو ئەرەگێرتەکەی بەڵام عەفرینیەکێ تەسلیم بە واقعی نەبیێ و هەر زوو هێزەکانی ڕزگاری عەفرین-یشان پەی ڕووبەڕووبییەی دوژمنی ئەرەگێری مەرزانارە و دووێ ساڵێن پەیتا پەیتا و تا بە ئارۆ بەبێ مدرای چالاکیێ دژ بە سەربازێ و چەتەکێ تورکیای چالاکیێ ئەنجامی مدانێ و جە ئاکامشانە هەزاران سەربازێ و چەتی دوژمنی ئەرەگێری کوشیێنێ و بریندارێ بینێ و زیانی ماددی فرە گەورەچشان ونەدریان.
سەبارەت بە تاوانێ و کەردە قێزونێ و چەپەڵەکێ تورکیای و تاقمە چەتەکانیش جە عەفرین تا ئیسە ئی زانیاریێ بەدەستێ وزیێنێ:
325 هەزارێ هامولاتیێ جە ئەرەنیشتەکانو عەفرینی کۆچبەرێ بینێنێ و کۆچبەری هیشتای بەردەوامەن.
نزیک بە 550 هامڵاتی شەهیدێ بینێ
489 هاموڵاتیێ بەتۆپواران و 54 هاموڵاتێ بە ئەشکەنجە شەهیدێ بینێ.
زیاتەر جە 100 ژەنێ و زارۆڵێی بێسەروشۆنێ کریێنێ و چارەنویسشان نادیارەن و 3 ژنی کۆتاییشان بە ژیوایشان ئاوردەن.
670 هامولاتیێ بریندارێ بێنێ کە 300شان زارۆڵێ و210شان ژەنیەنێ.
60 ژەنی دەستدرێژیشان مەکریان سەر.
6 هەزارێ هاموڵاتێ ئەڕفانیێنێ.
زیاتەر جە 3300 هامولاتیێ چارەنویشیان نادیارەن
جە سەرتاو 2019یەوە تاکو ئێسە زیاتەر جە 170 جارێ عەفرین بۆردومان و تۆپوان کریان و جە ئاکامشەنە نزیک بە 50 هاموڵاتیێ شەهیدێ بیێنێ و زیاتەر جە 80 هاوڵاتیێ بریندارێ بیێنێ.
2 شوباتو 2019ی بە بۆردومان تورکیای جە تل ڕەفعەت 10 زارۆڵێ ئاوارێ عەفرینی شەهیدێ بیێنێ و 10ی تەر بریندارێ بیێنێ.
جە عەفرین و ناوچەکانیش 198 ئەوەتەقایێ ڕووەشان دێنێ.
17 شۆنەوارێ مێژوویی چوون، نەبی هوری، جێ بەرات، مارمارۆن، عیندارە و پەرستگێ خاپورێ کریێنێ.
10 گۆڕستانێ و مەزارێ خاپورێ کریێنێ.
پەیکەرو کاوەی ئاسنگەری دڵێڕاسی عەفرین-یەنە خاپوور کریان.
سەدان یانێ هاموڵاتیان خاپورێ کریێنێ.
64 قوتابخانێ خاپورێ کریێنێ و دەیانی تەرێ کریێنێ بە بارەگێ سەربازیێ.
50 هەزارێ وانکارێ جە وانای بێبەشێ کریێنێ.
جە سەرجەم قوتابخانەکانە زوانی کوردی قەدەغە کریا و بە زۆر زوانی تورکی یاگێش گێرتەوە.
دەیان کیلۆمەترێ دیواری بتۆنی - چیمەنتۆ دروست کریان.
140 کارگێ بەرهەمو ‎ڕوەنو زەیتوونی دەستگیریان سەرشارە.
70 هەزار تەنێ ڕوەنو زەیتونی دزیان و بە نامێ بەرهەمی تورکی بە ئیسپانیای ورەشیان.
180 هەزارێ درەختێ زەیتونی بڕیێنێوە و دلێنەبریێنێ.
15 هەزارێ دارێ بەلوان و 3 هەزارێ تەرێ درەختێ جۆواوجۆڕی بڕیێنێوە و دەیان هەزار هکتارێ دارستانێ دلێنەبریێنێ.
11 هەزار هێکتارێ زەمینێ کشتوکالێی سوچنێنێ کە بەهۆشەوە 10 هەزارێ درەختێ زەیتونی سوتێنێ.
2 هەزارێ و 180 دۆنمێ زەمینێ کشتووکاڵیێ تەرێ سوچنینێ.
یاگێ ئاماژەیەنە ئارۆ جە دووەمین ساڵیادو ئەرەگێرتەی عەفرین-یەنە هێزەکێ ڕزگاری عەفرینی چەندین چالاکیێش دژ بە هێزە ئەرەگێرەکان ئەنجامێ دێنێ و جە ئاکامشانە 5 چەتێ کوشیێنێ و دەیانی تەرێ بریندارێ بیێنێ.سەرکوتکەردەی وێنیشاندایەکێ ئێراقی دەستش پنەکەرد

هێرش و سەرکوتکەردەی وێنیشاندایەکێ ئێراقی دەستش پنەکەرد و ئەمەنیستی ئەنتەرنەشناڵ ئاشکارش کەرد: "جە 3 مانگێ وینیشاندایەکانە 669کەسێ کوشیێنێ و 25 هەزارێ تەرێ برندارێ بیێنێ".

ئێشەو جە شارەکێ ئێراقی چوون بەغدادی پایتەخت، ناسریە و بەسرە هێزە ئەمنیەکێ ئا وڵاتەیە پەی کۆتایی ئاوردەی و سەرکوتکەردەی یەکجارەکی بە وێنیشاندایە جەماوەرەیەکان، هێرشێشان کەردەنێ سەرو وێنیشاندەرەکان.
جەی بارەوە سەرچەمێ و ئاژانسەکێ هەواڵی وەڵاوشان کەردەنەوە: "جە هێرشەکەنە لانی کەم 4 وێنیشاندەرێ کوشیێنێ و دەیانی تەرێ بریندارێ بیێنێ و هامکات دەیان وێنیشاندەرێ دەستگیرێ کریێنێ و خێمێ و یاگێ کۆبییەی وینیشاندایەکان سۆچنیێنێ و تێکێ دریێنێ".
هاموەخت وێنیشاندەرێ و جەماوەری ناڕازی جەختشان کەردەنەوە: "سەرەڕاو هێرش و سەرکوتکەردەکەی بەڵام سورێنێ سەرو درێژەدای بە اڕەزایەتی تا یاوای بە ئانجەکەیشان".
جە لایێ تەرەوە، ڕێکوزیاو چنەویرەدەی میاندەوڵەتی (ئەمەنیستی ئەنتەرنەشناڵ Amnesty International) ئاشکراش کەرد: "جە 3 مانگێ وینیشاندایەکانو ئێراق-یەنە بە تەقەو هێز ئەمنیەکان 669 کەسێ جە وێنیشاندەرەکان کوشیێنێ و زیاتەر جە 25 هەزارێ تەرێ برندارێ بیێنێ. هاموەخت ژمارێوی فرێ وێنیشاندەرێ دەستگیرێ کریێنێ و جە زندانەکانە بە دژواری ئەشنکەنە دریێنێ".
ئێراق بە تایبەتی جە پارێزگاکێ پانیشتو ئا وڵاتەیە زیاتەر جە 4 مانگێن وێنیشاندایێ و ناڕەزایەتیێ جەماوەریێ دژ بە حکومەتی، گەندەڵی و نەبییەی خزمەتگوزاری بەردەوامێنێ و هێزە ئەمنیەکێ ئێراقی بە چەکی گەرم و تونڎوتیژی ڕووبەڕوووشان بیێنێوە و هەوڵ مڎانی کۆتاییشان پنە باوەرانە.
چوار مانگێ ویەردێنە سەرەڕاو کوشیای سەڎان وێنیشاندەرێ و برینداربییەی هەزاران وێنیشاندەرێ تەرێ و هاووەخت بە شێوازی پلانپەیکریا چەنڎین چالاکوانێ و پێشەنگێ ناڕەزایەتیەکان و ڕۆژنامەوانێ کوشیێنێ و چەنڎینی تەرێ ئەڕفانیێنێ و بێسەروشۆنێنێ کریێنێ.جە سەقز بە تەقای گازی 11 کەسێ گیانشان جەدەستدا

جە سەقز بە ئەۋەتەقای چەنڎین کەپسولێ گازی 11 کەسێ گیانشان جەدەستدان و 34 کەسێ تەرێ بریندارێ بیێ.

شەۋێ ۋیەردێ، جە شارو سەقزی سەر بە وەرهۆرز (ڕۆژهەڵات)و کوردستانی جە چەنڎین کەپسولی گازی تەقێنێۋە و مەرگەساتش شۆنیەرە ئومان. سەرچەمەکێ هەۋاڵی جە شارەکەۋە ئاشکراشان کەردەن: "بە تەقای گازەکەی 11 کەسێ گیانشان جەدەستدان کە 5شان زارۆڵێنێ، 5شان ژەنیەنێ و یۆشان پیان. هامکات 34 کەسێ تەرێ بریندارێ بیێنێ کە بریێنێ فرێۋیشان سەختێنێ و پەی چارەسەری بریێنێ نەوەشگەکێ سەقز و سنەی".
تەقای کەبسولە گازەکان سەروەختێۋەنە بییەن کە خەڵکێۋی فرە جە هۆڵو زەماوەنڎو مانگە شەۋێ سەرقاڵێ زەماوەنڎو هامسەرگیری و شاڎی بیێنێ و جە ئاکامەنە هۆڵەکە کە سیستەمی ئاساییشیش تۆکمەش نەبییەن گڕش گێرتەن و مەرگەساتەکەش ۋنە کەفتەنەۋە.
یاگێ ۋیرۋستەیەن جە سەرەتاو 2019یەنە، جە ئاۋایی گەردیگلانی کە سەر بە سەقز-یەنە، بە ئەۋەتەقای گازی 7 کەسێ تەرێ گیانشان جەدەست دابێ.جە باغۆز قسەدە دەیان ژەنی و زارۆڵێ ئێزیدیێش ڕزکارێ کەردێ

جە باغۆزو دێرزووری شەڕڤانەکێ قەسەدەی ئارۆ 8 و پەرێ 13 ژەنی وزارۆڵێ ئێزیدیێشان ڕزگار کەردێ.

جە دەگاو باغۆز-ی سەر شارچەو هەجین-و پارێزگەی دێرزووری، هێزەکێ سووریای دیموکراتی (قەسەدە) جە بەردەۋامی دمایین هەڵمەتو کۆتایی-ئاۋردەی بە چەتەکێ داعشی، سەرکەوتەی دمای سەرکەوتەی تۆمار مەکەرانە. جەی چوارچێۋەنە، شەڕڤانەکێ قەسەدەی ئارۆ 8 هاموڵاتیێ ئێزیدیێ تەرێشان ئازادێ کەردێ کە 2شان ژەنی و 6 شان زارۆڵێنێ. قەسەدە نامێ ڕزگاریا ئێزیدیەکانش پی جۆرە ئاشکرێ کەردێ: ژنەکێ/ تایسەر سلێمان و ئەدیبە موراد زارۆڵەکێ/ ئەیمەن خەلیل حەجی، دلبرین جەلەر، خەیری شەرەف، موسا هادی، ئایشە و ئیبراهیم.
3 شەممەی ۋیەردەیچ، هەر جە باغۆز، شەڕڤانەکێ قەسەدەی 13 زارۆڵێ تەرێشان ڕزگارێ کەردێبێنێ کە فرەتەرشان ئێزیدیێ بێنێ. تا ئیسە جە باغۆز هەزاران مەدەنیێ جە داعشی ڕزگارێ کریێنێ، کە دەیانشان هاموڵاتیێ ئێزیدیێ بیێنێ و دمای ئانەیە فاڕیێن ناوچەی ئارام و پارێزیا، بە مەڕاسیمێ تایبەتێ ئێزیدیەکێ ڕەوانەو شەنگالی کریێنێۋە و چاگێچە بە مەراسیمێ جەماوەریێ پێشوازی کریێنێ و دریێنێ بە خانەۋادەکانشان.کەجەکە: تورکیا ئاڕاستەو داعشی پەی پەلاماردای مەخمووری مەکەرۆنە

کەجەکە ئەرەیاونانش: ڕژێمو تورکیای ئینا پەشتو هێرشەکێ داعشی پەی سەرو وارگەو پەنابەرانو مەخمووری و هەوڵو دلێنەبەردەی وارگەکەی مڎۆنە.

هامسەرۆکایەتی کۆنسەو ڕاوەبەری کۆما جڤاکێن کوردستان کەجەکە-ی سەبارەت بە هێرشەکێ داعشی پەی سەرو وارگەو شەهید ڕۆستەم جوودی مەخمووری ئەرەیاونیایش پەی ڕاو گردینی دان و جە میانشەنە ڕژێمە ئەرەگێرەکەو تورکیای بە ئاڕاستەکەرو داعشی پەی هێرش کەردەی سەرو وارگەکەی مزانۆنە و داوا جە پارتێ و لایەنە کوردستانیەکان مەکەرۆنە ببانە پەشتوانێ وارگەکەی.
تەمامی ئەرەیاوناکەی:
جە مەخموور گەل و گەریلا دعششان شکستدا
جە ساڵەو 2014یەنە داعش هێرشش کەرد سەرو مەخووری، هێزەکێ سپاو ئێراقی و هێزەکێ پێشمەرگەی وەرگیریشان جە هێرشەکەی نەکەرد، بەڵکو ئەرەنیشت مەخمووری و گەریلاکێ هێزەکێ پارێزنای گەلی - هەپەگە و یەکینەکێ ژەنێ ئازادی - یەژاستار مدرامانش کەرد و وەرگیریش جە داعشی کەرد و هێرشەکەش شکست دا و ئانیچە ڕاگیریش کەرد جە پێشڕەوی داعشی ڕووەو هەولێر. دماتەر گەریلاکێ هەپەگە-ی و یەژاستار-ی جە هەرێمەکێ پارێزنای میدیایەوە شیێ کەرکوک و ناوچەکێ تەرێ و چەنی هێزەکێ پێشمەرگەی ڕووبەڕووێ داعشی بیێوە و شکستشان دێ.
مەخموور وارگەو مدرامانی و شەهیدانیەن
جە هێرشەکەو داعشیەنە دژ بە مەخمووری قارەمانی گەلی و گەریلای بی بە سمبول و نموونەو مدرامانی و ڕاگیری جە داعشی و شکستدایش. پۆکەی ئیسە بە هێرش پەی سەرو وارگەکەی داعش هەوڵو تۆڵەکەردەی مەڎۆنە. مەخموریەکێ ئینێ دلێ مدرامانێوی سەربەزی جیهانی-یەنە و بیێنێ بە سمبولی هەرەقەتین پەی کوردی ئازادی. ئاڎێ بە هەزاران گەنجێشان جە کۆشاییشی ئازادییەنە شەهیدێ بیێنێ و گرد یانێوشان شەهیدێوش هەن. وەرو ئانەیەنە کە مەخموور وارگەو مدرامانی و شەهیدانیەن و پەی کوردی مایەو سەربەزییەن.
ڕژێمو تورکیای ئامانجشەن بەهامکاری پەدەکە-ی وارگەکەی پارچە بکەرۆنە
وەرو ئانەیە کە مەخموور و مەخموورەیەکێ دۆخ و هەڵوێستێوی بەی تەورەشان هەن، ڕژێمە ئەرەگێرەکەو تورکیای کەردێنێ ئامانج. ڕژێم کە نماتاونە ڕاستە راستە و بە ئاشکرایی هێرشی زەمینی و سەربازی بکەرۆنە سەرو وارگەکەی، جە لایێ فشار مەوزۆنە سەر نەتەوە یوگێرتەکان، پەدەکە و حکومەتو ئێراقی و جەلاێ تەرەوە بە چەتەکی داعش یۆرش مەبەرۆنە سەرش و بەتایبەتی جە ڕاو پەدەکە-یەوە و هێرشی ئاسمانیەوە هەوڵ پەی پاڕچەکەردەی و دلێنەبەردەی وارگەکەی مڎۆنە.
گۆشەگیرکەردەی و گەمارۆدای مەخموور قبوڵ نمەکریۆنە
بەردەوامیدای بە گەمارۆدای وارگەو مەخمووری جە لاو پەدەکە-یەوە دۆخێوی تراژیدین و مایەو قبوڵکەردەی نییەن. سەرجەم گەلێ کوردستانی بەهۆو سیاسەتو پەدەکە-یەوە ئازار مەچەشان. گەمارۆدای وارگەکەی کە نمایندەیی شەرەف و شکۆو سەرجەم گەلێ کوردستانی مەکەرۆنە جە لاو پارتێوی کوردییەوە ڕاستەڕاست دلێنەبەردەی هەستو گەلو کوردیەن و پاشێلکاری ئاشکران. گەلو کوردی پاسە چنەش حاڵی مەبۆنە کە ڕژێمو تورکیا فەرمان مدۆنە و پەدەکە بە گەمارۆدای مەخموری جێبەجێش مەکەرۆنە. پی جۆرە پەدەکە و دەسەڵاتداری هەرێمی زیان جە هەڵوێست و ئیماژو وێش مدۆنە. ڕادای بە چەند گەنجێوی تا بشانە زانستگە و کرێکاری جە هەولێر تەنها ئەوەشاردەی گەمارۆدای و گۆشەگیرکەردەی وارگەکەیەن و وستەیشەن دڵی گەمارۆو دوژمنی. ئانێچە هازیش دان بە تورکیا و داعشی تا پەلامارەش بدانێ و تۆڵەو ئانەیشە ونە بکەرانێوە کە جە 2014نە ڕاگیرش جە داعشی کەردەبێ نیاوۆنە هەولێر. پەوکەی هۆرگێرتەی گەمارۆدای مەخمووری داواکاری سەرجەم گەلو کوردیەن.
پنەوازی بە پەشتیوانی مەخمووری هەن
ئێمە بانگەوازی جە سەرجەم گەلو کوردی و پارتێ و لایەنەکانیش مەکەرمێنە تا پەشتیوانی جە مەخمووری بکەرانێ و مۆڕاڵ و هازیش پنە بەخشانە کە ڕووبەڕوو داعشی بییەنەوە و هامکارێش ببانە. هامکات ئەرکو مرۆڤایەتی و هێزە دیمۆکراتەکانەن تا پشتیوانێ و هامکارێ مەخمووری ببانە.کەجەدەکە-ئە: جەماۋەریانە بەشداری جە ڕاپیمای 1و ئەیلولی مەکەرمێنە

هامسەرۆکایەتیی (کەجەدەکە-ئە/ KCDK-E)ی ئاشکراش کەرد: "جەماۋەریانە بەشداری جە ڕاپیمای 1و ئەیلولی ڕۆو جیهانی ئاشتی مەکەرمێنە و داۋاکارێنمێ هەر کەس و لایێ بەشدارێش ببانێ".

1و ئەیلولی ڕۆو جیهانی ئاشتی-یەن و پەیوەست بە ئانەیە دیۋانو هامسەرۆکایەتیی کۆنگرەو کۆمەڵگەى دیموکراتیی کوردی جە ئەوروپا (کەجەدەکە-ئە/ KCDK-E) ۋەڵاکریاش دان. جە ۋەڵاکریاکەنە ئاشکرا کریان: "ڕژێمە قڕکەر و زۆردارەکەو (ئاکەپە-مەهەپە)ی کە بە کودەتا دەستش گێرت سەرو شارەۋانیەکێ گەل-یەرە، بە زۆر گەرەکشەن ئیرادەو گەلی بماڕۆنە تا پارێزگاری جە بلۆکە فاشستیەکەیش بکەرۆنە کە ئارۆ ڕوو بە هۆرشنیایەن. بەی تەورە ئامانجشەن شکستێ و لاۋازییەکانش پەردەپۆشێ بکەرۆنە و دەسەڵاتە ستمکارانەکەیش درێژە پنە بڎۆنە. بە دڵنیایی پیجۆرە گۆڕ بە جەنگی مڎۆنە و ئاشتی دلێنە مەبەرۆنە. هاموەخت هێرشێ و هەڕەشەکێ ڕژێمو تورکیای دژ بە پانیشتو کوردستانی، ڕۆژاڤاو کوردستانی، سەرنیشت و وەرهۆرزو سوریای ئاشتی کوشێ و جەنگ خوڵقنەرێنێ و مایەو قبوڵ کەردەی نییەنێ".
کەجەدەکە-ئە جە بەردەۋامی ۋەڵاکریاکەیشەنە دەستنیشانش کەردەن: "دژ بە فاشیزم و جەنگەرانی ڕژێمەکەو ئاکەپە مەهەپەی و پەی بەدی-ئاۋردەی ئاشتی و ئارامی و سەقامگیری جە کوردستان، تورکیا، وەرهۆرزی دلین و جیهان-ەنە جەماۋەریانە بەشداری جە ڕاپیمای 1و ئەیلولی ڕۆو جیهانی ئاشتی مەکەرمێنە و داۋاکارێنمێ هەر کەس و لایێ بەشداری جە ڕاپیمایەکەیەنە بکەرانێ و دژ بە جەنگی و فاشیزمی بمدرانێۋە. مشیۆم شۆڕشگێڵێ، دیموکراسیۋازێ، ڕۆشنۋیرێ، ژەنی، گەنجێ و ئۆپۆزسیۆنێ جە هەر کۆ کە هەنێ بمجیارە شەقامێ و مەیدانەکان و خاوەنداری جە شکۆ و ئیرادەو وێشان و مرۆڤایەتی بکەرانێ و گۆڕ بە کۆشایشی ئازادی بڎانێ".ئامڕازو”یچ، چ”ی

ئامڕازو”یچ، چ” و هەرمانە و گرنگیش جە زوان-نە.

ئامڕازو”یچ. چ” یام مورفیمو”یچ.چ” دوویٛ نامیٛ، ڕستیٛ یام دەسەواچیٛ بەسوٙ هەنترینیوە، یام تەنیا دەسەواچێنە بەکار مەیوٙ یام دلیٛو ڕستێوەنە بەکار مەیوٙنەو باسو بەستەی نەکەروٙنە. پەی تاکیدکەردەی بەکار مەیونە، پیٛسە:
منیچ و تویچ. من مەلونە تویچ بوٙ چەنیم… ئەگەر واتێوە بە وچەی دەنگدار کوٙتاش بەیوٙن، ئانە”چ” لکوٙ پوٙرەش، هەم کریوٙ”یچ” لکوٙپوٙرە، وەلێم ئەر واتێوە بە وچەی بیٛدەنگ دمایش بێو ئانە مەشوٙم “یچ”ش لکوٙ پوٙرە. منیچ، وەلێم توٙ( توچ، تویچ… چیٛگەنە “ی” بوٙ بە نیمە ڤاوڵ). چەنی ئامرازەکانو تەرو بەستەی پیٛسەو(و، کە، وەلێم، یام، کەی) بەکار مەیو ڕستەنە.
وانویچ و منویسویچ.
ئینەیچ پەی توٙ. پاسەیچما نەوات.
ئاڎ ناما، منیچ لوانی.
شاهوٙ لوان پەی دڵەمەرزی، ئاراسیچ گیٛڵانوە پەی یانەی.
سەریچش و ماڵیچش دلیٛنە شی.
کەش و کوٙیچ وەهارەنە ڕەنگامەن.
بیٛسارانیچ و سەیدیچ شاعیٛریٛنیٛ.
منیچ و سوبحانیچ، وەرمیٛچ و لیٛسمیٛچ
کاوان هەم قەومیچمەن، هەم هامویریچمەن
کە منیچ وانام بوو بە ماموٙسا.
دکتور ناجچ پزیشکەن وەلێم نویسەریچەن
یام توچ بوٙ یام منیچ نمەلوو. تاومیٛ واچمیٛ یا توچ بوٙ یا منیچ مەلوو. (یام سویان بیەن بە یا)
کەی توٙ ئامای منیچ مەو. ئەگەر تویچ بەی منیچ مەو. ئەگەر ولی نیەنی دڕەیچ نمەبە.
چوون ئاوراشەن بەریچش کەری هەر مێوە.
من وتانی ئیجا ئاڎیچ وت.(چەنی ئامرازو ئیجای)
دەسم بگیٛرە بەشکیم منیچ تاوو بەو سەر.
نەک من ویرم بشوٙ، توچ پەنەش بواچە.
جگەم تویچ، سەرکاویچ ئامان.
هەرکە ئامای منیچ مەو.
زوانی کوردینە بوٙ بە”یش” منیش، ئەوانیش، ئازادیش. هەرپاسە زوانی فارسینە “ش” نە .
پاسەبوٙ ئامرازو- مۆرفیمو(یچ/چ) چەنی گردو بەشە دوایەکا ڕیٛکگنوٙ و بەکارمێو ڕستەنە،(ئنڎە شیرینەن چەنی ژەهری مەوریوٙن).ئەحمەد تورک و فیگەن ئاڵتین داغ بەڵگەنامەی فەرمیشان پنە بەخشیا

ئەحمەد تورک و فیگەن ئاڵتین داغ بەڵگەنامەو هامشارەداری گەورە شارو مێردین-یشان بە فەرمی پنە بەخشیا و دەست بەکارێ بیێ.

ئارۆ جە شارۆ مێردینی، ئەحمەد تورک و فیگەن ئاڵتین داغ، دمای ئانەیە جە هۆرۋچنای 31 و ئاداریەنە بەردەبێشاۋە، بە فەرمی و بە ئامادەبییەی چندین پارلەمانتارێ هامشارەدارێ هەدەپەی و بەڵگەنامەو هامشارەداری گەورە شارو مێردین-یشان پنە بەخشیا و دەست بەکارێ بیێ.
ئەحمەد تورک هاوسەرۆکو گەورە شارەداری مێردینی، فرە سپاسگوزرایش جە سەرجەم مێردینیەکان بە کورد، عەرەب و سوریانی و تورکەیەۋە کەرد کە متمانەشان پنە بەخشێنێ و جەختش کەردۋە کە شارەداری یاگێ خزمەتکەردەیەن و گرد هازەو وێشان پەی خزمەتکەردەی مەوزانە کار و هەوڵ مدانە تا سەرجەم کێشێ و کەم و کوڵیەکان چارەسەر مەکەرمێنە. ئەحمەد تورک ئاماژەش بە مانگێرتەی دژ بە گۆشەگیرکەردەی ڕێبەر عەبدوڵا ئۆجالانی کەرد و بانگەۋازیش جە سەرۆک کۆمار و وەزیرو دادی کەرد، تا ۋەڵێ ئانەیە کار جە کاری بترازیۆنە و مانگێرەکێ گیان جەدەست بدانە، داۋاکارییەکەیشان قبوڵبکەرانە.
جەلاو وێشەۋە فیگەن ئاڵتین داغ هامسەرۆکەو گەورە شارەداری مێردینی قسێش کەردێ و ئاڎێچە سپاس وێش ئاڕاستەو سەرجەم مێردینەکان کەرد و بەڵێنش دا، خزمەتی گەورە بە مێردین و مێردینیەکان بکەرانە و جەی بورارەنە هەرچێۋێ جە دەستشان بەیۆنە درێخی نەکەرانە.هەدەپە: ئێمە هامکارێ و پەشتیۋانێ لۆڕستان-یەنمێ

هامسەرۆکایەتی گردیی هەدەپەی بە بۆنەو لافاوەکەو وەرهۆرزو کوردستانی و لوڕستانی پەیماش دان و ئاشکراش کەردەن، بە گرد شێۋازێ هامکارێ و پەشتیۋانێ لۆڕستان-یەنێ.

جە دمای کۆما جڤاکێن کوردستان کەجەکە، پژاک، کەجەدە ئەورووپا و مانگێرەکێ ستراسبۆرگی، هامسەرۆکێ گردی هەدەپەی سەزای تەمەللی و پەرۋین بوڵدانە بە بۆنەو لافاوەکەو وەرهۆرزو کوردستانی و لوڕستانی پەیماشان دان و دلێشەنە بە گرد شێۋازێ ئامادەیی وێشان و پارتەکەیشان پەی هامکاری و پەشتیۋانیکەردەی لۆڕستانی و خەڵکە کارەساتبارەکەیش نیشانە دان.
تەمامی پەیامەکەی:
جە پارێزگەو لۆڕستان و وەرهۆرزو کوردستانی ۋارانی فرە ۋاران و لافاوۋش ۋنە کەوتەنەۋە و زیانی فرەی ماددی و گیانییش بە هاموڵاتیان یاونان. بەهۆو ۋاران و لافاۋەکە لانی کەم 70 کەسێ گیانشان جەدەست دان و 768 کەسێ بریندارێ بیێنێ. هاموەخت ژمارێۋی فرێ شارێ و شارچێ و لادەگێ چێرو ئاۋێ کەوتێنێ و کارەساتی گەورە خوڵقیان. کارەساتەکە ماڵۋێرانی گەلەکەیمان جە وەرهۆرزو کوردستانی و لوڕستانیش ۋنە کەوتەنەۋە و جە فرە یاگێ ئاۋی و واردەی دەست نمەگنان و نەوەشی ۋەڵاو بیەنەۋە. پۆکەی پنەۋازی بە بەرنامێۋی هامکاری و فریاگوزاری نەتەوەیی و میانەتەوەیی خێرای هەن تا جە کارەساتەکەی کەم بکریۆۋە. ئێمە پێسەو هەدەپەی بە ئەرکی ئەخلاقی و نەتەوەیی وێمانش مەزانمێنە تا جە ئاسەوارو کارەساتەکەی کەم بکەرمێۋە. جەی چوارچێۋەنە ئامادێ گرد هامکاری و پەشتیۋانیێۋەنمێ. داۋا جە ڕێکۋزیا میانەتەوەیەکان و گەلەکەیمان مەکەرێنە تا بە زوویی فریاو لوڕستانیەکان بگنانێ. هەرپاسە ئێمە بە گرد شێۋازێ ئامادەیمان هەن پەی هامکاری و پەشتیۋانیکەردەی خەڵکە کارەساتبارەکەو لۆڕستانی و چێشمان پنە بکریۆنە درێخی نمەکەرمێنە.جە بێرواس دمای 41 ساڵان نەورۆز پیرۆز کریا

جە بێرواس پەی یەکەم جاری دمای 41 ساڵان نەورۆز پیرۆز کریا.

جە دەگاو بێرواس-ی سەر بە شارچەو نۆسوڎ-و هەرێمو هەورامانی دەگانیشنەکێ پەی یەکەم جاری دمای 41 ساڵان جەژنەو نەورۆیشان پیرۆزە کەردە. بێرواسیەکێ ئایرو نەورۆزیشان کەردەوە و بە گۆرانیێ و هۆرپڕای و شادمانی دەورشەنە مەراسێمو جەژنەکێشان بەردەڕاوە و وەشحاڵ وێشان نیشانەدا کە دمای 41 ساڵان پەی یەکەم جاری تاوانشان جارێوی تەر مەڕاسیمەکەی گێڵنا.
یاگێ باسیەن، 41 ساڵێ جەی وەڵتەر دەگاو بێرواس-ی کە ناوچێوی دڵگیر و گەشتوگێڵیش هەن، بە هۆکارو جەنگە یانە وێرانەکەرەکەو ئێران ئێراق-یەنە وێرانە بییە و خەڵکەکەش ئاوارێ شار و شارچەکانو تەرو هەورامانی ئێرانی بیێ. درەنجام ساڵێ ویەردێ دەگاکێ ئاوەڎانە کریاوە و ژمارێو جەئەرەنیشتەکانش پەی گێڵێوە.مەزڵوم عەبدی: دمای 5 مانگان جە پەیجوری هەۋاڵگری بەغدادی کوشیا

مەزلۆم عەبدی فەرماندەو قەسەدەی ئاشکراش کەرد: "هێزەکێشان چەنی ئەمەریکای دمای 5 مانگان جە پەیجوری هەۋاڵگری وردی دژ بە ئەبوبەکر بەغدادی چالاکیی مێژوویی و سەرکەوتەشان ئەنجام دان و نامبریاشان کوشتەن".

دمابەدمای ئانەیە سەرسەبای ئارۆی میدیا ئەمەریکیێ و جیهانیەکێ هەۋاڵو کوشیای ئەبوبەکر بەغدادی سەرچەتەو داعش-یشان ۋەڵاوکەردەۋە، مەزلۆم عەبدی فەرماندەی گردیی هێزەکێ سوریای دیموکراتیکی - قەسەدە جە 2 تویت-ێنە جە تویتەر ئاشکراش کەردەن: "هێزەکێشان چەنی ئەمەریکای جە ئەنجامو کەردێوی هەۋاڵگیری هامبەشیەنە چالاکیی مێژوویی و سەرکەوتەشان دژ بە ئەبوبەکر بەغدادی سەرچەتەو داعشی ئەنجام دان و جە ئاکامشەنە نامریا کوشیان".
فەرماندە عەبدی دەستنیشانش کەردەن: "چالاکییەکە دمای 5 مانگان جە پەیجوری وردی هەۋاڵگری جە ئدلب ئەنجام دریان".
سەبارەت بە کوشیای بەغدادی، دۆناڵد تڕەمپ سەرۆککۆمارو ئەمەریکای تویت-ش کەردەن و ئاشکراش کەردەن :"چەمەڕاو هەۋاڵی گەورەی بێدێ" و بڕیارە سەرۋێرەگاو ئارۆی جەی بارەۋە قسێ بکەرۆنە و زانیاریێ و وردەکاریێ بۋزۆنە ڕووە.
سەرچەمەکێ هەۋاڵی ئاشکراشان کەردەن: "ئەبوبەکر بەغدادی جە دەگاو بریشیای سەر بە ئدلب-ی کوشیان و یاگەکێش تەنها چەند سەد مەترێ جە بارەگاو میتی تورکی و بنکە سەربازییەکێ تورکیای دوور بییەن". وەزارەتو ۋەرگێری ئەمەریکای - پەنتاگۆن ئاشکراش کەردەن: "پەی کوشتەی بەغدادی و یاوەرەکانش هەماهەنگیشان چەنی تورکیای نەکەردەن و دەسەڵاتدارێ تورکیایشان ئاگادارێ نەکەردێنێۋە".
جە ۋەرانۋەرەنە دەسەڵاتدارێ تورکیای پێسەو پاکانەکەردەی بانگەشەشان کەردەن: "بەغدادی و یاۋەرەکێش ۋەڵێ 48 سەعاتان جە کوشتەیش دەربازێ دەگاو بریشیای بیێنێ و ئادێ ئاگادارێ ئاماییش نەبینێ".
جە پارێزگاو ئدلب-ی، تورکیای و تاقمە چەتەکێش باڵادەستێنێ و بییەی ئەبوبەکر بەغدادی جە پارێزگاکەنە یاگێ پرسیارێ جددین و ئەگەری فرە هەن بەغدادی بە چەمداری و هامکاری تورکیا و تاقمە چەتەکانش بریابۆنە ئدلب. ئەگەر ئانە سەلەمیۆنە فرە بە قورسی سەرو تورکیای مەگنۆنە و فرێۋ جە هامکێشە ناوچەیێ و هەرێمیەکان مەفاڕۆنە و بەزیانی گەورە پەی تورکیای بماڕیۆۋە.جە هۆرۋچنای شارەۋانی ئەستەنبوڵی یڵدرم دۆڕیا و ئیمام ئۆغلو بەردشەۋە

کۆمسیۆنو هۆرۋچنای تورکیای: "جە هۆرۋچنای گەورە شارەۋانی ئەستەنبوڵ-یەنە، ئەکەرەم ئیمام ئۆغڵو بە 4 ملیۆنێ و 741 هەزارێ و 868 دەنگێ بەردەنشەۋە و بنعەلی یڵدرم بە 3 ملیۆنێ و 935 هەزارێ و 453 دەنگێ دۆڕیان.

هیزی یەکشەممە، جە گەورە شارو ئەستەنبوڵی پەی هورۋچنای سەرۆک شارەۋانی هۆرۋچنای دووبارە کریاۋە و جە سەعات 08:00و سەرسەبای تا سەعات 17:00و سەرۋێرەگای نزیک بە 9 ملیۆن دەنگدەرێ لۋێ سەرو سندوقەکێ دەنگدای. جەی بارەۋە کۆمسیۆنو هۆرۋچنای تورکیای ئاشکراش کەرد: "10 ملیۆنێ و 570 هەزارێ و 354 دەنگدەرێ مافشان بییەن بەشدارێ هۆرۋچناکەی ببانە، بەڵام 8 ملیۆنێ و 925 هەزارێ و 63 دەنگدەرێ بەشدارێ بیێنێ. دەرەنجام 8 ملیۆنێ و 764 هەزارێ و 464 دەنگێ ئەژمارێ کریێنێ و 178 هەزارێ و 599 دەنگێچ پووچەڵێ کریێنێۋە".
کۆمسیۆنەکە دەستنیشانش کەردەن: "جە هۆرۋچنای گەورە شارەۋانی ئەستەنبوڵ-یەنە، کاندیداتۆرو (جەهەپە-CHP)ی ئەکەرەم ئیمام ئۆغڵو بە مسۆگەرکەردەی 4 ملیۆنێ و 741 هەزارێ و 868 دەنگێ (54.21%) سەرکەفتەن و بەردەنشەۋە. جە ۋەرانۋەرشەنە کاندیداتۆرو (ئاکەپە-AKP)ی، بنعەلی یڵدرم بە 3 ملیۆنێ و 935 هەزارێ و 453 دەنگێ (44.99%) ڕووبەڕوو شکستی قورسی بیەنەوە و دۆڕیان".
ئاشکرا کریان: "نەجدەت گۆکچنار کاندیداتۆرو حیزبو سعادەتی 47 هەزارێ و 829 دەنگێش بەدەست-ئاۋردێنێ و موستەفا ئیلکەر یوجەل کاندیداتۆرو حزبو وەتەن-ی، 14 هەزارێ و 545 دەنگێش پنە دریێنێ".
جە لایێ تەرەۋە، سەعدی گیوڤەن سەرۆکو کۆمسیۆنو هۆرۋچنای تورکیای جە کۆنگرێۋی ڕۆچنامەۋانییەنە سەبارەت بە هۆرۋچنای گەورە شارەۋانی ئەستەنبوڵی و تانەدای جە ئەنجامەکەیش بە دەستگاکێ یاۋنەریش ۋات: "جە پرۆسێسەکەنە 8 ملیۆنێ و 925 هەزارێ و 63 دەنگێ دەنگدەرە بەشداربیەکان پەسەندێ کریێنێ و 178 هەزارێ و 599 دەنگێ پووچەڵێ کریێنێۋە و ڕێژەو بەشداربییەی جە هۆرۋچناکەیەنە 84.5% بییەن. لایەنە بەشدارەکێ هۆرۋچنای شارەۋانی ئەستەنبوڵی پێشان هەن تا سەعات 15:00و دمانیمەڕۆو 3 شەممەی ئایندەی تانە جە ئەنجامەکەی بڎانە".نەوەشی (کروٙنا)ی کە جیهان گیرۆدەشەن هۆکارەکەش شەمشەمەکوٙرەن

نەوەشی (کروٙنا)ی کە ئارۆ بەشێ جە جیهانی گیرۆدەشەن و دەیان کەسێش کەردێنێ قوربانی هۆکارەکەش واردەی شوٙرباو ششەمشەکوٙرە-یەنە.

دمابەدمای ئانەیە کە ئێساڵ جارێوتەر نەوەشی (کروٙنا)ی جە چین سەرشهۆرداوە و جیانەرە فرێ وڵاتێ جیانیەرە تەشەنەش کەرد و بە هۆشەوە دەیان کەسێ بیێ قوربانیێ، جە ئیسەنە بەرکەوتەن کە هۆکارەکەش شەمشەمەکورەن. جەی بارەوە دکتور ناجح گوڵپی پزیشکو ڤیتەنەری جە پەلیانەو هەورامان نێت-یەنە زانیاریش دان و ئاشکراش کەردەن:
جوٙیاکاریٛ چینییٛ پەیشان بەرکەوتەن کە نونگەو پەیڎابیەی و وەڵاو بیەیوەو نەوەشی ڤایروٙسو کورنای واردەیو شوٙرباوە شەمشەلەکوٙرەینە ئەچا وەڵاتنە. وەختەکارێنە زاناییٛ وەڵاتو چینی خەریکو جوٙیای و وشکناینیٛ پەی ئیستەیۆ ڤاکسینو نەوەشی کروٙنای، پەیشا بەرکەوتەن کە جوٙرێوە شەمشەلەکوٙرەهەن، یانەوەی ڤایروسو کروٙناین، ماریٛ کەش و کوٙی و دەشتو دەری ئی شەمشەلەکوٙرەیە ڕاوەمەکەرانیٛ و موەرانەش، پی جوٙرە ڤایروٙسەکە فاڕیوٙوە پەی مارەکەی، وەلاتو چینینە گوٙشتو ماری فرە لەزەتین و یوٙ جەواردە وەشەکان، چەنی ماساویٛ وەرشانەش، بازارو گوشت ورتەینە فرەو فراوان هەن، شونیەرە شوٙرباوەو شەمشەلەکوٙرەیچ هەر فرە وەشەو لەزەتیەنە لاو مەردو هەرێمو ( وهانی)، فرەو چاشتگاکانە هەنە، ئەچی شارنە نەوەشیەکە سەرش هوٙردان.
ئەوەوانای و جوٙیای نیشانەش دان کە ڤایروسەکە شەمشەلەکوٙرەوە مەلوٙنە دلیٛ لاشەو مارەکەی، وەختیٛونە کەمارەکە شەمشەلەکوٙرەکەی موەروٙنە، پی جوٙرە واردەی گوٙشتوماری و شوٙرباوە شەمشەلەکوٙرەی بوٙنە بایسو فاڕیایو ڤایروسەکەی پەی ئانزانی. دماجار ئەوەواناکەی واتەنش شەمشەلەکوٙرە یانەوەی سروشتی ڤایروسو کروٙناین، فاڕیوەپەی ماری و چاگەیچەو پەی ئانزانی. هەرپاسە ئی جویای و وشکناییە پەیش بەرکەوتەن کە نونگەو نەوەشی(سارس)ی و(ئیبوٙلا)ی هەمدیس سەرچەمەکەش شوتدەرە باڵدارەکیٛنیٛ، پیٛسەو شەمشەلەکوٙرەی، کە باڵدارێوە شوٙتدەرەن.
دکتوریٛ و بەڵەدیٛ زانستو نەوەشی ئەشناسیٛ ئینیٛ تەقەلانە پەی وەشکەردەیو ڤاکیسنو ئی نەوەشیە، وەلێم جە ئیسەتێوە ئەگەر دەسش پەنەکەران، ماوە ساڵێوە خواینوٙ.
یاگیٛ واتەین نەوەشی ڤایروسو کرونای ئەچی مانگیٛنە وەڵاتو چینینە شارو(وهان)ینە دلیٛڕاسەو وەڵاتینە کەوتەنوە، نزیکەو 1300 کەسانیٛش توشیٛ کەردێنیٛ و چل و یەک کەسیٛ گیانشا بەرشیەن، هەرپاسە یاونەرەکیٛ واتشا نەوەشیە فرە بە کرژی وەڵاو مەبوٙوە، ئیسە مەردمو چینی هەنیٛ هاڵەتو ئامادینەو داواشا وەنە کریان کە یاگیٛ ویٛشانە نەجوڵیانەو تا وەڵاتەکەشا ئی نەوەشیە ملچیٛر مەکەروٙنە. شوٙنیەرە جە وەڵاتانیٛ تەریچنە کەوتەنوە پیٛسەو فەرنسای و ئەمریکای. خوا پاریٛزنوٙما ئەچی نەوەشیە ساماناکەیە.ئەوەجە گردیەکێ مرۆڤی جە هەرەمو (ئابراهام مازڵۆ)ینە

(ئابراهام مازڵۆ) ڕەوانشناسی ئەمریکایی، ئەشناسیا بە بونیادنەرو ڕەوانشناسی هۆمانیستی (مرۆڤدۆسانە)ی پەی یەکەم جاری ئەوەجە گردیەکێ مرۆڤیش جە هەرەمو (مازڵۆ)ینە ئەرمانێ و شیێش کەردێۋە.

ئابراهام مازڵۆ (1970-1908) ڕەوانشناسی ئەمریکایی، ئەشناسیا بە بونیادنەروو ڕەوانشناسی هۆمانیستی (مرۆڤدۆسانە) تاواش پەی یەکەمجاری جە تارێخوو عێلموو ڕەوانشناسینە ئەوەجە سەرەکی و گردیەکاو مرۆڤی جە قەوارەو هەرەمەکەیشەنە، بە نامێ “هەرەموو مازلۆی” برمانۆ و وزۆشا وەردوو دەسوو پەیجۆر و هۆگراو دنیاو ڕەوانشناسی. ئی هەرەمە هەرپاسە بیەن بە بنەمایەو تێئوریک پەی بەشوو ڕەوانشناسی کۆمەڵایەتی. هەرەموو مازڵۆی کە ئەوەجێ و هاندەرێ مرۆڤی شی کەرۆوە، پەنج پلێکانێ گێرۆوێ کە بە پاو گرینگی ئەوەجەی یۆ شۆنەو یۆیرە میا. پلێکانەی یۆهەمەشا ئەوەجە بنەڕەتیەکاو مرۆڤی دیاری کەرۆ. ئی پلێکانێ پلێکانەی بنەماییەنە و پلێکانەکاتەری بە پاو پەیوازی ئەوەجەکاو مرۆڤی گرێدریای پلێکانەی یۆهەمیەنێ. هەر پلێکانیەیچ بەشێو چا ئەوەجا مرمانۆ کە پەی مەنەیەو مرۆڤی هەتا گەشەی کەسایەتیش پەیوازێنێ. مازڵۆ سەلەمناش کە ئەوەجە مادیەکا( ئەوەجێ فیزیۆلۆژیکێ) جە ئەوەجەکاتەری پەیوازتەرێنی و ئینای وەڵێ ئەوەجەکاتەرینە. پەی نموونەی هەناسە و ئاوی ونان فرە جە تەلەفون و ماشینی پەیوازتەرێنێ.
پلێکانەکا بە پاو پەیوازیشا پی جۆرێنێ:
ئەوەجە بنەڕەتیەکا(ئەوەجە فیزیۆلۆژیەکا): ئی ئەوەجا پەی درێژەدای بە ژیوای و ساقی جەسەی و سڵامەتی ڕەوانی مرۆڤی پەیوازێنێ. بەرئاورد نەکەردەی ئی ئەوەجا زیانی گەورەش هەن پەی جەسەی و ڕەوانی و ژیوای مرۆڤی وزۆ خەتەر. هەناسەدای، واردەمەنی، ئاوی، کەش وهەوای وەشبار و وچانی و سەیایەو… جە گرینگتەرینوو ئی ئەوەجانێ. کەموکوڕی و ناتەمامی ئی ئەوەجا نە تەنیا وەرگێری کەرۆ جە هۆروەستەی مرۆڤی پەی پلێکانەکاتەری و یاوای بە ئەوەجەکاتەری، بەڵکوو شۆنەمای نەرێنیە سەروو هۆرز وکەوتوو مرۆڤی منیۆرە و هامسەنگی بەینوو جەسەی و ڕەوانی تێک مڎۆ. بەرئاوردکەردەی ئی ئەوەجا جە ڕاسیەنە بنەمایە پتەوەنە پەی هۆروەستەی و یاوای بە ئەوەجاکاتەری. ئەوەجەی جنسی چی پلێکانێنە دەورو هامسەنگی جەسەیی و ڕەوانی وێنۆ. ئەوەجە بە ئارامشی و دڵنیایی: دووهەمین ئەوەجەی پەیواز پەی ژیوای و سەقامگیری، ئەوەجە بە ئارامش و دڵنیاین. بەرئاوردکەردەی ئی ئەوەجەیە یاردی مرۆڤی مڎۆ تا ژیوایەو ڕێک و سەقامگیر و درێژماوە و دوور جە تەرسێ و دڵەڕاوکێ پەی وێش بنیۆ یۆوە. بەرئاورد نەکەردەی ئی ئەوەجەیە بۆ بە هۆکارو نادڵنیایی و ناهۆمێڎی بە ئایەندەی و سەروەنەشێویایی پەی تاکی و هەرپاسە ناداڎپەروەری و گەندەڵی و… جە گلێرگەنە. ئارامش و ئاشتی کۆمەڵایەتی، دەسەڵاتی ڕەوا، یاسا و داڎوەری، هەرمانە و دەرئامەڎ، فەراهم بیەی بژیوو ڕوانەی، ئێمکاناتی پزشکی و پارێزیای سەروەت و سامانی شەخسی و گلێرگەیی و ماوا و مەسکەنی گونجیا و… جە پەیوازتەرینوو ئی ئەوەجانێ.
ئەوەجە کۆمەڵایەتیەکا: ئانزان گیانەوەرێو کۆمەڵایەتین و پەیوازش بە پێوەنڎی کۆمەڵایەتی هەن. عانێو کە ئەوەجەی یۆهەم و دووهەم بەرئاوردێ بیێ، پەیواز بە پێوەنڎیە کۆمەڵایەتیەکا بە هێزتەر بۆ. ئی پێوەنڎیا جۆراوجۆرێنێ و هەرکام بە یاگێ وێشا دەوری ئەرێنی پەی بەرئاوردکەردەی ئی ئەوەجەیە وینا. خانەوادە، دۆسایەتی، پێوەنڎی عاتفی و دڵداری، ئەنڎام بیەی جە دەمودەزگا و ڕێکوزیا کۆمەڵایەتی و وەرزشی و هۆنەری، هۆرگێرتەی وەرپەرسی و دەوروینای کۆمەڵایەتی… بەشێو چی پێوەنڎیانێ. ئێ پێوەنڎیا تەنیا پێوەنڎنیێ ساڎێ نیەنێ، بەڵکوو ئا ئەوەجا مرمانا کە ئانزان پەی پەشتگەرمی، هامکاری و یاردی دوەلاینە، گەشەی جۆراوجۆر، هەستکەردەی بە گرێدریای گلێرگەیی، هەست بەهاموەڵاتی وهامزوانی و هامفەرهەنگی و هامچارەنووسی، وەشەویسی و…. پەیوازش پەنەشا هەن. نەبیەی یان بڕیای بڕێو چی پێوەنڎیا، پێسەو جە دنیا بەرشیەی ئازیزێو شۆنەمای نەرێنیە سەروو ڕەوانوو ئانزانی منیۆرە کە بە ئاسانی چارەسەر نمەکریۆ.
ئەوەجە بە ڕێزوەنەگێریای و وەشەسیایی: دماو ئەوەجەی فیزیۆلۆژی و ئارامش و دڵنیای و کۆمەڵایەتی، ئەوەجە بە ڕێزوەنەگیریای و وەشەسیایی زەق بۆوە و وێش مرمانۆ. ئی ڕێزوەنگێریایە جە ڕاسیەنە جە ڕێزجەوێگێرتەی دەس پەنە کەرۆ تا یاوۆ بە ڕیزوەنەگێرتەی جە لاو کەسانێتەریوە. ئی ئەوەجە دوێ بەشی گێرۆوێ. بەشی یۆهەم: ئانزان هەمێشە پەنەش وەشەن کە وەشەسیا و ڕێزوەنگیریا بۆ، نامدار و وەشنام و یاگێ شانازی بۆ، خەڵک بە چەمی ئەرێنیەو تەماشاو وێش و ئێژاکاش(ارزش) و هەرمانەکاش کەرۆ. ئاڎ هەوڵێ ئانەیچە مڎۆ کە بە شێوازێ جۆراوجۆرێ پی مەخسەڎیشە یاوۆ. بەشی دووهەم: ئانزان هەوڵێ مڎۆ کە دڵێ گلێرگەکەیشەنە و جە ژیوای ڕوانەیشەنە بەهێز بۆ، متمانە پەنە کریا بۆ، سەرکەوتەیی بەدەس بارۆ، ئازاڎ و سەربەوێ و شایان و نموونە بۆ و هەرپاسە داراو پلە وپایەی بەرزی کۆمەڵایەتی و..بۆ، چەنەئاما و دەسەڵاتدار بۆ. مازڵۆ چی بارەوە منویسۆ کە بەئاوردە بیەی ئی ئەوەجا بۆ بە هۆکاروو بەرزەوبیەی هەستوو وێوەشسیای و باوەر بە وێبیەی. بەئاورد نەبیەی ئی ئەوەجا دڵسەردی، ناهۆمێڎی، لاوازی و وێبەکەمزانایش چەنە بۆوە و ئانزان تووشوو هۆزوکەوتی چەمەڕا نەرکریای و ناکۆمەڵایەتی بۆ.
ئەوەجە بە گەشەی کەسایەتی و هێز و تاوایی : ئی ئەوەجا جە هەرەموو مازلۆینە ئاخرین ئەوەجێنێ و گرێدریای ئەوەجە وەڵینەکاتەرینێ. ئانزان چی ئاستەنە ملۆ شۆنەو وێشناسیرە و هەوڵێ مڎۆ کە تاوایی و چەنەئامایە نادیارەکاو وێش بێزۆوە و وزۆشا هەرمانە. مازڵۆ ماچۆ “ئانزان چی ئاستەنە مشۆ بۆ پانەیە کە تاوۆ بۆ”. هەر پاجۆرە کە نەمامێو یان تۆمێو کە ویەروو گەشەیش پەنە دریۆ بۆ بە دارێو گەورە کە هەزاران چڵ و پٶ و گەڵاو مێوەش چەنە بۆوە، مرۆڤیچ ئەگەر ویەروو گەشەیش بۆ، تاوۆ بۆ بە مرۆڤێو بەتوانا، سەربەوێ، ئازاڎ، مرۆڤدۆس، یاردیدەر، وەش رەفتار، وەشنام، نامدار، زانا و….. بە کورتی واچمێ “هۆرکەوتە” یان “بڵێمەت”. ئی مرۆڤە بەردەوام ئینا جە گەشەی هزری و چالاکی جەسەینە، تازەگەرەن و ئاگاش جە دنیاو دەوروبەریش هەنە و واقێعوینانە دیاردەکا شی کەرۆوە و بە شێوازێو ئەرێنی سەرشاوە هەرمانە کەرۆ. ئی مرۆڤە هۆرکەوتە هەرمانەکێش عانێو سەمەر مڎۆ، کە گەشە بە تایبەتمەندیە ئێخلاقیەکایچش بڎۆ. بە ویژدانەو هەرمانە کەرۆ و هەرمانەکێچش جە خزمەتوو کۆمەڵگاو مرۆڤایەتی و ژیوگەینە بۆ..
موختار کەریمی- ئاڵمانکەژەکە: هیوێ و ئاواتەکێ ساکینەی و هامڕاکانش بەدی باوەرمێنە

کەژەکە جە 7مین ساڵیادو کۆمەڵکوشی پاریس- ینە جە وەڵاوکریێوەنە ئەرەیاونانش: "هیوێ و ئاواتەکێ سارا و رۆژبین و ڕۆناهی-ێ پەی یاوای بە کوردستانی ئازادی، ئازادی ژەنێ و گلێرگەی بەدی باوەرمێنە و درێژە بەڕێبازەکەیشان بڎێمێنە و دەستبەرداری دۆسیەکەیشان نمەبێنە".

کۆما ژنێن کوردستان - کەژەکە و کۆنگرەو ستاری جە ساڵیادو کۆمەڵکوشی پاریس-
جە 9 مانگەو کانونو دووەمو ساڵەو 2013ی، جە پاریس-و پایتەختو فەڕەنسای ژەنە پێشەنگەو جمیەرو ئازادی کوردستانی (ساکینە جانسز ئەسناسیێ بە سارا) و هەر دووێ ژەنە شۆڕشگێڵێ (فیدان دۆغان ئەشناسیێ بە رۆژبین و لەیلا شایلەمەز ئەشناسیێ بە رۆناهی) کۆمەڵکوشێ کریێ.
جەی بارەوە کۆما ژنێن کوردستان - کەژەکە ئەرەیاونایش دان و دەستنیشانش کەردەن:
کۆمەڵکوشی پاریسی بە پیلانگێڵنێوی میاندەوڵەتی ئەنجام دریا
کۆمەڵکوشی پاریسی جە دلێگەو مۆدێرنیتەی کاپیتالیست-یەنە بە پیلانگێڵنێوی میاندەوڵەتی کە وەڵەتەر ئامادەکرایش پەی کریابێ، ئەنجام دریا و دەوڵەتو تورکیای کەردەییش کەرد. کۆمەڵکوشیەکە جە چوارچێوەو جەنگی تایبەت ئەنجام دریا کە ئاکەپە پەی دلێنەبەردەی تەمامەتی هێزە ئازادیوازەکان مەبەرۆنەشڕاوە.
ئەردۆغان فەرمانش کەرد، میت کەردەییش کەرد
کۆمەڵکوشیەکە بە فەرمانو ئەردۆغان و بە دەستو دەستگاو هەواڵگری و سیخۆڕی میتی جێبەجێ کریا و جە چوارچێوەو ئۆپەراسیۆنو (قۆناغو ئاشتی و چارەسەری دۆزەو کورد)یەنە ئەنجام دریا. یانی کۆمەڵکوشیەکە هەوڵێو بێ پەی لاوازکەردەی و بەبارمنتەگێرتەی و بەیەکجاری دلێنەبەردەی هێزە ئازادیوازەکان و دەرەنجام کورد بەوێش. جە ڕاستیەنە بەئامانج گێرتەی هەڤاڵەمان ساکینەی کە نمایندەیی فکر جمیەرکەیمان و پێشەنگەو ڕێکوزیای سەرەتایمان بێ، بەئامانج گێرتەی سەرجەم جمیەرەکەیمان و خەتەو ئازادیمان و ڕۆحیەتو وەرەنگاری بێ.
کۆمەڵکوشی پاریسی هەوڵێ بێ پەی دلێنەبەردەی کوردی و جمیەرەکەیش
ڕێبەرمان ئۆجالان سەبارەت بە کۆمەڵکوشی پاریسی واتەبێش: "دووەمین کۆمەڵکوشی دێرسیم-یەن. جمیەرەکەمان پەی ئانەیە کۆتایی بە ئازەرەکانو کوردی باوەرۆنە و ڕاگیری جە کۆمەڵکوشیەکان بکەرۆنە و چە ئەنجامدەرانشان بپەرسۆنەوە، بە خاستەرین شێواز وەرەنگاری و مدرامانش کەرد و دەوازە ژنیاکێ ئازادیش کەردێوە. کۆمەڵکوشی دێرسیمی ئا کۆکوشیە بێ کە جە 7 ساڵی تا 70 ساڵی کەس دەربازش نەبی و کۆمەڵکوشێ کریێ، کەش و کۆ و ماڕێ خاپورێ کریێ، هەری زیندەوەر بێ بە مرۆڤەوە کوشیێ و دەرەو مونزوری بە هۆنشان سور کریا. فر ژەنی پەی ئانەیە شەرفشان لەکەدار نەکریۆنە جە کۆ و کەمەرەکانەوە وێشان هۆردارە وار. دێرسیم فاڕیا بە مەزارگێوە پە کناچە و ڕۆحە وڵایا و بێسەروشۆنکریاکان. ئازەرەکێ کۆمەڵکوشیەکەی و توڕەیی وەرانوەش و هەوڵدای پەی تۆڵەکەردەیش دلێ دێرسیمیەکانە و هەرپاسە جمیەرو ئازادیمانە چەکەرەش کەرد و ڕست. ئەی ڕۆحیەت و تۆڵەئەسانایە چەنی هەڤاڵ ساکینە جانسزێ فاڕیا بە کلتورو سەرهۆردای و مدرامانی. هەڤاڵ ساکینە کە نمایندیی ئی جۆرە کلتورەیە مەکەرێ، بە باشی جە ئانەیە یاوێبێنە کە بە ئازادبییەی کوردستانی دێرسیم-یچ ئازاد ببۆنە و پۆکەی ڕاو کۆشاییش گێرتەنەوەر. هەر پۆکەی بە ئامانج گێرتەی ساکینە و هامڕاکانیش جە پاریس ڕێککەوت نەبێ و جەراشەوە دوژمن ئا پەیامەشە دا کە ڕانمەدۆنە دێرسیم بەشێو ببۆنە جە کوستانی و کوردستان-یچ ئازاد ببۆنە. چونکە بە سەرهۆردای جمیەری ئازادی دێرسیم ئامێتەو بۆتانی بییەبێ و بۆتان بییەبێ بە دێرسیم و ڕژێمیچ ئانەیە بە خەتە مەوینێنە و دژ مدراوە.
ساکینە بە مدرامانە بێهامتاکەتیش بییە بە ئەفسانە
ڕژێمە قڕکەر و ئەرەگێرەکەو تورکیای بە کۆمەڵکوشی پاریسی و ئامانج گیڕتەی ساکینە جانسزێ سەروەری وێش جەدەست دا و ئا ئامانجە کە جە کودەتاکەو 12و ئەیلولیەنە پنەش نەیاوابێ و ڕووبەڕووی مدارمان و وەرەنگاری ساکینەی بییەبێوە، گەرەکش بێ بە کۆمەڵکوشی پاریسی ئەنجامگیرش بکەرۆنە. هەر پۆکەی پیلانەو دلێنەربەردەو کوردی و جمیەرەکەیش سەرەتا بە هێرشیکەردەی سەرو فکرو جمیەرەکەیمان جە ساکینە جانسزێ-وە دەستپنەکەرد. بەڵام ئادە بە مدرامانە بێهامتاکەتیش ئادە بییە بە ئەفسانە.
پنەوازەن ڕژێمو تورکیای دادگایی بکریۆنە و فەڕەنسا دۆسیەکەش پەردەپۆش کەرد
جە کۆمەڵکوشی پاریس-یەنە بکوشەکێ دیارێ و ئاشکرێنی. کۆمەڵکوژیەکە میت و چەند ئاژانسێ تەرێ نهێنیێ ئەنجامشان دا. بە بەڵگە ئاشکرا بییە کامە یەکینەی هەواڵگری جە کۆکشیەکەنە بەشدار بییەن و دلێ ڕای گردینیەنە وەڵاوکرایەوە. پۆلیسی فەڕەنسی جە وردەکاری کۆمەڵکوشیەکەی هایدارەن. ئەگەر دەوڵەتو فەڕەنسا پایبەندو بەڵێنەکانیش بیێ، ئەشیەی دەوڵەتو تورکیا دادگایی کرایابیێ. بەڵام دەوڵەتو فەڕەنسا کەیسەکەش بەسیاسی کەرد و وەرو بەرژەوەندیەکانو وێش بابەتەکەش دما وست و شۆنیشەرە فاڕاش پەی سەرقاڵکەردەی و پێسەو دۆسیێوێ کوشتەی ئاسایی نیشانەشدا. دەرەنجام بە هەڕەشەکەردەی جە دادوەرە فەڕەنسیەکانو دۆسیەکەی و ڕاستیەکێ و بکوشەکێ پەردەپۆشی کریێ. هەر پۆکەی هەڵویستەو فەڕەنسا هەرگیز جە ویرو کوردی و دۆستەکانش بەگردیی و ژنانو کوردی بەتایبەتی جە ویر نمەشۆوە و مایەو قبوڵکەردەی نییەن و هەرگیز دەستبەردارێ دۆسیەکەی نمەبانە و شۆنیشەرە بلانە.
هیوێ و ئاواتەکێ سارا و رۆژبین و رۆناهی-ێ بەدی باوەرمێنە
جە هەوتەمین ساڵیادو کۆمەڵکوشی پاریسیەنە هامڕی و هامخەباتێمان سارا و رۆژبین و رۆناهی-ێ بەرێزداری و هژیاری یادشان مەکەرمێوە و بەڵێن بۆنە کە هیوێ و ئاواتەکێشان پەی یاوای بە کوردستانی ئازادی، ئازادی ژەنێ و گلێرگەی بەدی باوەرمێنە و درێژە بەڕێبازەکەیشان بڎێمێنە و گەشتەر و فراوانتەرش بکەمێنەوە و هەرگیزا و هەرگیز دەستبەرداری دۆسیەکەیشان نمەبێنە و یاد و ویرەوەریشان هەمیشە جە دڵ و دەرونو گرد کوردێوی و ئازادیوازێویەنە بمانۆوە.ڕۆژئاوا ڕۆڵش دیاریکەرەن و هامکێشەکان مەفاڕۆنە

سەرەڕاو گردو پیلانەکان و بەرژەوەندیەکێ تورکیای، ڕووسیای، ئەمەریکای، سوریای و ئێرانی، سەرەنجام ئانە گەل و هێزە شۆڕشگێڵەکێ ڕۆژئاواو کوردستانیەنێ دیاریکەرێنێ و هامکێشەکان مەفاڕانە.

رۆ جە دماو ڕۆی هاوکێشەی سیاسی و سەربازی جە ڕۆژئاواو کوردستانی وەروو هەستیاری رایگردیی و هەرپاسە مدرامانو شەرڤانان ئاڵۆزتەر مەبۆن، مدرامانێۋ کە بییەن بە هۆکارو واڕیاو سیاسەتو وڵاتانێۋی کاریگەر جە بابەتو ڕۆژئاوای. پەی دەرک کەردەو دۆخەو ئیسەو رۆژئاواو کوردستانی مەشیۆ بزانم کە کامە وڵاتێ رۆژاوانە خەریکو سیاسەتیەنێ و بەرژەوەندیشان چێشەن؟
رژێمو ئەسەدی هەمیشە باسو ئانێشە کەردەن کە گەرەکشەن گردوو خاکوو سووریای بگێرۆوە. رژێم تاوێ نازۆنە هێرشە ئەرەگێرەکەو تورکیای دژ بە ڕۆژاوای دەست پەنە بکەرۆنە، بەڵام سیاسەتش ئانە بێ کە بازۆ هێرشەکە دەست پەنە بکەرۆنە تا کورد فشارش بگنۆنە سەر و بە رەسمی داوا جە رژێمی بکەرۆنە تا هێز بکیانۆ پێ رۆژائاوای. پی کارە رژیم بە حەسابو وێش بێ ئانەیە فیشەکیەش تەقنابۆنە رۆژئاواش گێرتەنەراۋە. بەڵام ئەرتشو رژێمو ئەسەدی فرە لاواز بییەن و ئا هێزەش نییەن کە بتاوۆنە جارێۋی تەر رۆژئاوای بگێرۆرە. داگیر کەرۆ. سیاسەتوو ئامریکای جە قەیرانەکەو رۆژئاوایەنە دووروە ۋستەی تورکیایەن جە رووسیای. هەر وەروو ئانەیە بێ مۆڵەتش دا کە تورکیا هێرش بکەرۆنە و بەشیە جە رۆژاوای بگێرۆرە و وێچش هێزەکانش کێشێۋە دماوە. بەڵام فاکتۆریە کە دەوڵەتو ترامپ-ی حسابش سەروە نەکەردەبێ مدرامان و سیاسەتو ۋەرپرسانو رۆژئاوای و هێزەکانو سوریای دیموکراتیکی (قەسەدە) بێ، بە جۆریە کە واشینگتۆن ناچار بی سیاسەتەکانش بواڕنە و جە ئیسەنە ئەنارە هەوڵەنە تا بە یاگەگیرکەردەی هێزەکان جە نەوتگەکانە (ناوچە نەوتیەکێ) و بڕێوە جە ناوچە سنووریەکانە، ۋەرەنگارو ڤاڕیاو هامکێش سیاسی و سەربازیەکان بە سوودو رژیمو ئەسەدی ببۆوە. هامکات بە پارێزناو سنوورەکانو وەرکەوتەو سووریای پارێزگاری بکەرۆنە جە ئیسرائیلی و هەرپاسە ڕانەڎۆنە تاقەمە چەتە جیهادیە ئیخوانیەکێ زیاتەر وەڵڕەوی بکەرانێ. چونکە وڵاتێ عەرەبیێ کەنداۋی دژبەرێ ئانەیەنێ. رووسیە چی هامکێشەکەنە گەرەکشەن تا پەیوەندیەکانو دلێ پەیمانوو ناتۆی ئاڵۆز بکەرۆنە و بە تایبەت تورکیای چەنەش دوور بوزوە. هاموەخت دماو بڕیارەکەو ترامپ-ی ئینا هەوڵێنە ت جە سووریا و وەرکەوتەی میانینە ببۆنە بە تەنیا هێزی کاریگەر. گەمەکەو رووسیای تەنیا جە ئاستو سوریا و رۆژئاواو کوردستانینە نییەن، بەڵکو ڕەنگدای ئی سیاسەتیە مەتاومێ جە ئەمریکای لاتین، ئەورووپا و تەنانەت ئەفریقاچەنە بوینمێ.
جە لێوەتەروە دەوڵەتو ئیسرائیلی حەز نەکەرێ ئی هێرشە پەی سەرو ڕۆژئاوای دەست پەنە بکەرۆنە. وەروو ئانەیە کە ۋەرۋینیش کەردەبێ ئەگەر کورد گوشارش بگنۆنە سەر ئا وەختە داوا جە رژێمو سوریای مەکەرۆنە تا پەی پارێزنای سنوورەکانش هێز بکیانۆنە پەی رۆژئاوا. ئیسرائیل جەی باوەڕەنە بێ پی کارەیە رژێمو ئێرانی رۆژئاواوە بتاوۆنە چەک و چۆڵ و تافاقی سەربازی بکیانۆنە پەی ئا لایەنانە کە دژو ئسرائیلی جە سوریا و هەرێمەکەنە مەجەنگانێ.
هەم زەمان عەرەبستانی سعوردی و مسر کە دوێ وڵاتێنێ هەمیشە دژوو روەتو ئیخوان موسلمینی بیێنێ، پەی کۆتا کەردەو دەستو تورکیای ئیخوانی جە سووریاینە ئینێ هەوڵەنە تا بە شێوازێ جیاوازێ جە دیپلۆماسیوە تا لابی کەردەی جە ولایەتە یۆگێرتاکانو ئەمریکای وەرانوەرو دەستۋنەدایەکانو تورکیای جە ناوچەکەنە و بەتایبەت جە سووریانە بمدراوە.
سیاسەتوو ئەورووپای چی بابەتەنە بەشێوێوە جە شێەکان دژ بە رۆژئاوای بییەن. چونکە ئەورووپا هەم ۋەرو بێهەڵۋێستیش و هەم تەرسیش جە شەپۆلو پەنابەران جە تورکیاۋە بەجۆریە جە جۆرەکان هامڕان چەنی سیاسەتە ئەرەگێراکە ئانکارای دژ بە ڕۆژئاوای.. تەنانەت پەنەچشان وەشەن پلانەکەو ئەردۆغانی سەر بگێرۆنە و ئاپەنابەرێ کە ئینێ جە تورکیەنە دلێ خاکە ئەرەگیریاکەو ڕۆژئاوایەنە نیشتەجا بکریانێ. بەی تەوەرە ئیتر ئەردۆغان نمەتاونە پێسەو جارانی هەڕەشێ جە ئەورووپای بکەرۆنە.
سەرەڕاو گردو پیلانەکان و بەرژەوەندیەکێ تورکیای، ڕووسیای، ئەمەریکای، سوریای و ئێرانی، سەرەنجام و دماجار ئانە گەل و هێزە شۆڕشگێڵەکێ و ڕاۋەبەری وێسەری ڕۆژئاوایەن، بە سیاسەت، مدرامان و ئیدارە و ڕاۋەبەری نەخشەڕاو ڕۆژئاوای دیاری مەکەرۆنە و هاموەخت پیلانەکانو زلهێزە هەرێمی و جیهانیەکان تێکمەڎۆنە و مایە پووچ مەکەرۆۋە و هەر ئانێچەنە کە دنیای ئازادیۋازش ئاۋرەدەن ژڵێۋە و ناچارێ پەشتیوانیکەردەیش جە ڕۆژئاوای و ئازموونە سەرکەوتەکەیش کەردێنێ و بێگومان ئا ڕووتە جە ئیسە و ئایندەنە بەردەۋام مەبۆنە.جە هەڵەبجە دیدارو بێسارانی بریاڕاۋە

جە هەڵەبجە مەڵبەندو ڕۆشنۋیری هەورامانی بە دروشمو (بێسارانی شاعیرێۋ وەڵێ سەردەمو وێش کۆتەن) دیدارێش پەی شاعری نامی مەلا موستەفا بێسارانی ڕێکۋست.

جە شارو هەڵەبجەی سەر بە کوردستانی وارینی، مەڵبەندو ڕۆشنۊیری هەورامانی بە دروشمو (بێسارانی شاعیرێۋ وەڵێ سەردەمو وێش کۆتەن) دیدارێش پەی شاعری دیار و نامی هەورامانی و کوردستانی مەلا موستەفا بێسارانی ڕێکۋست. جە دیدارەکەنە ژمارێۋی فرێ ڕۆشنۋیرێ، نۋیسەرێ، پەیجۆرکارێ و نمایەندێ حزبیۍ و حکومیۍ بەشدارێ بیۍ.
دیدارەکە پێکئامابێ جە پێشکەش-کەردەی دووێ کۆڕێ زانستیێ کە پەی 7 نویسەرێ و پەیجورکارێ و شاعیرێ هەورامانی و پانیشتو کوردستانی ڕێکێۋزیێ بێنۍ. دماو خێرئامای جە لاو ئەیوب کوێخا ڕۆستەم ڕاوەبەرو مەڵبەندو ڕۆشنویری هەورامانی، نامبریا باسش جە هۆکار و ئامانجو ڕاۋەبەردەو دیدارەکەی کەرد. دماتەر بە نماییش کەردەی فیلمێ دیکۆمێنتاری سەرو ژیۋانامەو بێسارانی کە پەروێز ڕۆستەمی بەرهەمش ئاۋردەبێ، کۆڕێ یوەمینی دەستش پەنەکەرد. جەە کوڕەکێنە یەرێ پەیجۆرێ زانستیۍ پێشکەشێ کریۍ پی شێوە:
خۆشەویستی و ڕۆمانسیەت لە وەسیەتنامەی بێسارانیدا/پڕۆفیسۆر عەبدوڵا ئاگرین
بێسارانی و پۆلێ ئەزموونێ هونەریێ-ئەدەبیێ/ عادل محمدپوور
شیعرییەت جەلاو بێسارانی/لهۆن قادر
دمابەدمای ئانیە کۆڕێ دوەمینە دەستش پنەکەرد کە چوار پەیجۆرێ زانستیۍ جە وێش گێرتێبێ پی شێوە:
بەراووردێکی سەرپێیی بۆ دیوانی بێسارانی/ ئەنوەر ڕەوشەن
شەو وەک چراخانی دەق لای بێسارانی/ئیبراهیمی حاجی زەڵمی
زایەڵەی دەنگی شیعری بێسارانی لە دەڤەری گەرمیاندا/ڕزگار جەباری
بێسارانی وێنەگرێکی ئەدەبی کارامە/حەمەڕەشید ئەمینی
جە کۆتایی دیدارەکەیەنە، سوپاسنامێ پێشکەشێێ بە بە ژمارژێو پەیجورکارێ کریا، کە جە هەورامان و هەڵەبجە، پانیشت و وەرهۆرزو کوردستان-یەۋە بەشدارێ دیدارەکەی بیێبێۍ.جە پاریس ڕاپیمای هەزاران کەسی پەی ساکینەی و هامڕاکانش دەستش پنەکەرد

جە 7مین ساڵیادو کۆمەڵکوشی پاریس- ینە بە بەشداری هەزاران کوردێ و دۆستێش ڕاپیما دەستش پنەکەرد و ەرەڕاو شەرمەزارکەردەی کۆمەڵکوشیەکەی و یاد جە ساکینە جانسزێ و هامڕاکانش کریاوە.

جە 9 مانگەو کانونو دووەمو ساڵەو 2013ی، جە پاریس-و پایتەختو فەڕەنسا-ی ژەنە پێشەنگەو جمیەرو ئازادی کوردستانی (ساکینە جانسز ئەسناسیێ بە سارا) و هەر دووێ ژەنە شۆڕشگێڵێ کوردی (فیدان دۆغان ئەشناسیێ بە رۆژبین و لەیلا شایلەمەز ئەشناسیێ بە رۆناهی)یە جەلاو ڕژێمە دیکتاتۆر و دژە کورد و مرۆڤایەتیەکەو ئەردۆغانی و تورکیایەوە کۆمەڵکوشێ کریێ. ئارۆ شەممە، جە پاریس-و پایتەختو فەڕەنسا-ی جە 7مین ساڵیادو کۆمەڵکوشیەکەیەنە و هامکات بەی شەرمەزارکەردەی کۆمەڵکوشیەکە و یادکەردەی جە هەر یەرە ژەنە کۆشەرێ کوردی ڕاپەیمایی و وێنیشاندای ڕێکوزیا.
ڕاپیمای و وێنیشاندایەکە کە کەمێو جەی وەڵتەر جە مدرگەو ترێنو (گارە دوو نۆردو- Gare du Nord Paris) پاریس-ی دەستش پنەکەردەن، بە سەرپەرشتی کۆمەڵە کوردیەکان جە ئەورووپا و کۆنگرەو جڤاکی دیمۆکراتیکی جە ئەورووپا (KCD-E) و چەنڎین سازیێ و ڕێکوزیێ کوردیێ و ئەورووپی و کۆنگرەو نەتەوەیی کوردستان- (کەنەکە)یەوە ئۆرگانیزە کریان و هەزاران کوردێ و دۆستێش بەشدارێشەنێ. جە ڕاپیمای و وێنیشاندایەکەنە وێنێ و پۆستەرەکێ هەر یەرە ژەنە کۆشەرێ کوردی، چەنڎین لافیتێ کە گوزارە جە شەرمەزارکەردەی کۆمەڵکوشکەردەیشان و ئاشکراکەردەی و دادگاییکەردەی بکوشەکانشان مەکەرێنێ، وێنێ و پۆستەرەکێ ڕێبەر ئۆجالانی و ئاڵێ و هێماکێ پارت و لایەنە کوردیێ و بیانیە بەشدارەکان بەرزێ کریێوە و پەیتا پەیتا دروشمێ دڵسۆزی پەی سارێ، ڕۆژبیێنێ و ڕۆناهیێ واچیێوە.
ئێساڵیچ چوون ویەردە ڕاپیمەرێ و وێنیشادەرەکێ داواشان جە دەوڵەتو فەڕەنسای کەردەوە، تا جە ئینەیە زیاتەر دۆسیەو کۆمەڵکوشی پاریسی پەردەپۆش نەکەرۆنە و بکوشێ و ئەنجامدرەکێ کە دیارێنێ ئاشکرێ و دادگایی بکەرۆنە و دۆسیەکەی نەکەرۆنە قۆربانی بەرژەوەندیەکانش چەنی تورکیای.
جە ئیسەنە ڕاپیمەرەکێ بەرەو (مەیدانو کۆماری- La place de la République) پاریسی پایتەختی کوتێنێ ڕا و بڕیارەن بە یاویشان بە مەیدانەکەی کۆبییەی مەزنی جەماوەری ڕێکبوزانە و جە میانشەنە چەنڎین چالاکیێ هونەریێ و وتارێ لایەنە سیاسیە کوردیێ و ئەورووپیێ و جیهانیەکان پێشکەشێ بکریانە و کۆمبیەکەی تا دێروەێرەگا بەردەوام ببۆنە.
ئەی ساڵیچ چوون ساڵانی ویەردێ، سەرەڕاو نمایندێ پارتێ و لایەنە کوردیەکان، دەیان پارلەمانتارێ و سیاسەتمەدارێ و کەسایەتیێ دیارێ و نامیێ فەڕەنسیێ، ئەورووپیێ، عەرەبیێ، ئەفریقیێ و ئاسیایێ بەشدارێ ڕاپیمای و وێنیشاندای پاریس-یەنێ و هاموەخت چەنی چەنڎین کاناڵێ و دەستگایێ یاونەری کوردیێ، دەیان کاناڵێ و دەستگایێ میدیایێ و یاونەری بیانیێ بە گرنگی،و بایەخەوە چالاکیەکەی ڕووماڵ مەکەرانێ.زوانی مەردە، زوانی پاک

زوانی مەردە یام خاموٙش، ئەپا زوانان مەواچانە کە ساڵەهان قسیٛشان پەنە نەکریێنە، دلیٛو زوانەکانو ئیسەینە هیچ شوٙنەمایێوەشان نەمەنیٛنە.

زوانی مەردە یام خاموٙش: ئەپا زوانان مەواچانە کە ساڵەهان قسیٛشان پەنە نەکریێنە، دلیٛو زوانەکانو ئیسەینە هیچ شوٙنەمایێوەشان نەمەنیٛنە. زوانی مەردە جە وەرپیٛکو ئەشکاوای و وشکنای شوٙنەما ئەشناسەکانوە مەئیٛزیوٙنوە و بەتەشکو نویستەی هوٙرکنیای سەرو تەوەنەکانوە(تەوەن نویس، سەنگ نویس) یام دلیٛو خاکینە مەئیزیوٙنوە، کە خەلکو ئیسەی و ئی سەردەمیە نمەیاووٙشنە. پیٛسەو زوانو سومەری و زوانو قبتیەکانو میسری و زوانو بابلی و ئاشوری و زوانو ئەتروسکی کە پیٛسەن خەتی لاتینی و تائیسە نەتاوانشا بوانانشەوە. ئی زوانیٛ گرد کوٙنیٛنیٛ بە زوانی مەردە ئەژمار مەکریانیٛ. هەرپیٛسەنیٛ زوانەکانو پارتی، پەهلەوی وارین و دەری و زوانو تەختە نویسەکانو هەخامەنشی، شوٙنیەرە زوانی لاتینی و زوانی یونانی”گریکی”.
وەلێم ئی زوانیٛ، پارتی و پەهلەوی و دەری و لاتینی و گریکی زانستو زوانئەشناسی ڕانمەدوٙنە بەزوانیٛ مەردیٛشان ئەژمار بکەرینە، چون ئەوامەنەو ئی زوانان هەتا ئیسەیچ دلیٛو قسیٛکەردەینەو نویستەینە بەکار مەیانیٛ. ئەوامەنەو زوانی پەهلەوی زوانو فارسی و گوٙران و کوردینە بەکار مەیانیٛ. یاگیٛ ویٛشەنە ئی زوانانیە بە نیمە مەردە نامیٛشان بنیەیمیٛ. بەهەرحاڵ زوانە مەردەکیٛ، زوانی وەرینو ئەئی زوانانو ئیسەینیٛ. هەر زوانێوە زینڎە بنەیانەو وەڵینەو ویٛش هەنش کە تایبەت بە ویٛشەن و جیاوازەن جە زوانێوە تەری. یانی گرد زونێوە ئەڎاو تاتەو ویٛش هەنش.
وەرو ئانەی سەرزەمینەنە نمەتاومیٛ زوانێوە بیٛزمێوە بیٛ وەرینە بیٛ ویەرین و بیٛ مەژە بوٙنە. تەمامو زوانە زینڎەکانو جهانی ئیسە کەهەنیٛ، دریٛژەو فاڕیای زوانەکانی بیێنیٛ کە سەردەمێوەنە خەڵکی پەی ئەنەیاوای و پەیوەندی قسیٛشان پەنەکەردیٛنیٛ فاڕو جمەشان کەردەن. پەی نمونەی زوانو گورانی دریٛژکریاوەو زوانو پەهلەوی وارینین، ئیٛڎیچ دریٛژ کریاوەو ئا زوانینە کە ئەویٛستاش پەنە نویسیان و زوانو قسیٛکەردەیو دوایو مادەکانی بیەن، زوانی مادی[1] یوٙن جە لەقە زوانەکانو ئیرانی کوٙنی، زوانو هیندو ئیرانی تا مەیاووٙنە زوانە هیندو ئەوروپیەکان، کە ئەڎاو گردو زوانەکانە. ئی زوانیٛ کە نامیٛمان بەردیٛ سەردەمێونە تاریخی وەڵینو زوانو گوٙرانی بیێنیٛ. سەرو ئی بنەڕەتیە هەر زوانێوە کە مەردە بوٙنە یام زینڎە بوٙنە، نمەکریوٙنە بیٛ بنەڕەت و بیٛ وەرینە و بیٛ مەژە بوٙنە، چون هیچ وەختێوەنە زوان ویٛشەوە پەیڎا نمەبوٙنە و کەلکش چەنە هوٙرنمەگیٛریوٙنە، ئیلا مەشوٙ ڕیٛخە و بنجەش بوٙنە .
زوانی پاک ئا زوانەن کە ئەوەجەش بە واتیٛو زوانی تەری نەبوٙنە، واتیٛ[2] وام نەگیٛروٙ، نەیانە دلیٛش. زوانئەشناسیٛ دنیای مەواچانە زوانی پاک سەرزەمینەنە نیەن، چون گرد زوانێوە واتیٛ وام مەگیٛروٙنە جە زوانە هامساکانشەوە . ئانزان هەمیشە ژیواشەنە چەنی خەلکی تەری ژیوان و تیٛکەڵ بیەن، چ بە ئاشتی بیەبوٙ یام بە جەنگو جەڵەبە، گرنگ ئانەن پەی ژیواش ئینە پەنەوازەن، ئەکید زوانشان جیاواز بیەن، واتیٛشان جە یوٙترینیوە هوٙرگیٛرتیٛنیٛ. یانی تیٛکەڵاویٛ بییٛنیٛ، زوانێوە نیەن سەرزەمینەنە ئەوەجەش بە واتیٛو زوانێوە تەری نەبانە. زوان پیٛسەو ژیواین، زیندەگین هەمیشە ئینا فاڕیاینە، جە گولانەیوە گەورە مەبوٙنە، تیٛکەڵ مەبونەو واتیٛ تازیٛ پەیڎا مەبانیٛ. جە هەمان وەختنە بەکار ئاوەردەی واتیٛ بیٛگانان دلێو هەر زوانێوەنە مەبانیٛ بایسو نیگەرانی قسیٛکەرانشان، فارسیٛ نیگەرانو واتیٛ عەربییٛنیٛ و کوردیٛ بەهەمان شیٛوە نیگەرانو واتیٛ فارسی و ترکی و عەربینیٛ، ئیٛمەی هەورامی نیگەرانو گردینمیٛ، کە ئاومێنیٛ دلیٛ زوانەکەیمان.
گردو زوانەکان هەوڵیٛ مەڎانە کە زوانەکیٛشان پاک بکەرانوە جە واتە بیٛگانان. یاگیٛ واتە بیٛگانەکانە واتیٛ بەزوانو ویٛشان بنیارە.
هەرپاسە زوان هەن کە فرە دەوڵەمەندەن و کەمتەر ئەوەجەش بە وامی هەن جە زوانەکانی تەریوەوٙ جەهەمان وەختەنە هەر ئەوەجەش پەنە مەگنوٙنە.
چی بارەوە خەت و نویستەی کە نیشانێوەن خەڵک ویٛشان ڕیٛکیٛ مەگنانە سەرشان، خەت و نویستەی هامتەریب چەنی زوانی ویەروٙ و گرنگەن. خەت و نویستەی ئەرمانایو دەنگەکانو زوانین، وەلێم زوانی چینینە پاسە نیەن، خەت و نویستەی نمانای مۆرفیمین. زوانەکیٛ بە دریٛژایی ویەرینی کارشان کەردەن سەرو یوٙترینی، بەتایبە کەلکشان جە خەت و نوسیوتەی گیٛرتەن. یانی خویٛشی زاونی نەبیەن بە یاسا کە زوانە خویٛشەکیٛ کەلک بگیٛرانە جە یوٙی، یانی ئینەشان سەرو ڕیٛککەوتەی نیەن، ئەوەجەن. زوانی عەرەبی و یونانی هیچ خویٛشیٛ نیەنیٛ ، زوانی یونانی کەلکش جە زوانی سامی هورگیٛرت و نیشانەکیٛ، هیٛماکیٛ نویستەیشان چاڎیشانوە هورگیٛرتیٛ و کەلکشان چەنە گیٛرتیٛ و بڕێ فاڕایشان ئاردیٛ ملەرە. یام زوانو کوردی و ئەفغانی و فارسی کەلکشان جە نویستەی عەرەبی هورگیٛرت، کە دویٛ بنەیانیٛ زوانی جیاوازیٛنیٛ.
یوەم میلەت کە نوسیتەیٛشان ئاردەنە سومەریەکیٛ بیٛنیٛ 3500 ساڵیٛ وەریٛ میلادینە کە بەشیٛوەی وێنەی بیٛ “هیروٙگلیفی”، دماتەر بی بەخەتی بسماری بە تەشکو هیجائی”بڕگە”ی، دماتەر ئیلامیەکیٛ کەلکشان چی خەتیە هوٙر گیٛرت. هەرپاسە بابلیەکیٛ و ئاشوریەکیٛ چی خەتە بزماری بڕگەیە کەلشان هوٙرگیٛرتەن. خەتی هەخامەنشیچ هەر جە ئیٛڎیشاوە هوٙرگیریان. شوٙنیەرە خەتێوە تەری فرە گرنگ پەیڎا بیەن کە خەتی ئارامین، مەتاومیٛ بواچمیٛنە کە خەتێوە جەهانی بیەن، فرەو خەتەکانو جیهانی سەرو بنەڕەتو ئی خەتیوە بنەڕەت بڕیێنیٛ، کە جە شام و ئیراقنە باو بیەن. خەتی ئەویٛستای جە خەتی ئارامیوە هورگیریان، خەتی پەهلەوی جەخەتی ئارامیوە سەرچەمەش گیٛرتەن و هوٙرگیریان. خەتی سریانیچ هەرپاسە جە ئارامیوە هوٙرگیریان، خەتی ئارامی بە شیٛوەو بڕگەی”هیجائی” نویسیان و هەم بە شیٛوەو ئەلف و بای.
پەیوەندی زوانی چەنی حەرفەکانو زوانی”نویسە” “وچە” ڕیٛژەیین، زوانو قسیٛ کەردەی پەی هەمیشەی یاگەگیرو سابت نیەن، وەلێم (حەرفەکیٛ، نویسە) پەی هەمیشەی سابتیٛ و نەجمیٛنیٛ و کەوتیٛنیٛ یاگیٛ. عەرەبەکیٛ خەتو نوسیەتیشان جە خەتی نەبەتی هورگیٛرتەن، وەڵیٛ ئیسلامینە لای سەری نیمە دورگەو عەرەبینە ژیواینیٛ (حیرە و ئەنبارنە ژیوێنیٛ). نەبەتیەکیٛ سامییٛ بینیٛ، یوٙ جە دیالێکتەکاشان ئارامی بیەن، کە جە ئیراق و سوریەنە ڕەواجش بیەن، ئی خەتیچە بنەڕەتنە جە خەتو ئەلف باو فنیقی هوٙرگیریان. فنیقیەکیٛ یوٙ جە میلەتە سامیە کوٙنەکانیٛ. جەراسینە بڕێ جە میلەتەکانو سەرزەمینی کەلکشان جە ئەلف باو فنیقی هورگیٛرتێنە، کەمەکیٛو فاڕاناشان و بەکارشان ئاوەردەن. پیٛسە زوانو میسریە قیبتەیکان، زوانو ئیتالیای، مەجەرستانی و فینلاندی کە زوانێوە وردو خاسشا چەنە وەشکەردەن کە ئانزانی توشو هەڵەی نمەکەروٙنە ،چون زوان ئانەن کە دەمواچش مەکەرینەو سەرو کاخەزیوە هیماو نەخشش پەی بکەرینە(زوانی تەمام، کامڵ). مەوینمیٛنە کە زوانی ئینگلیزی و عەرەبی و فارسی دووریٛنیٛ جە واقیٛعیەوە چون ئانەی مەواچیش هیٛما ونەخشش پەی نمەکەرینە، یانی یەک حەرف وەرانوەرو یەک دەنگی نیەن، ئینەیچ وەختو فیٛربیەینە چ بە زاڕوٙڵەی یام گەورەی توشوٙ سەرئیٛشەی و گرفتی مەبانیٛ و وەختێوە زیادتەر مەکوشانیٛ تا فیٛریٛش ببانیٛ.
زوانئەشناسی تازە سەلەمنانش کە هیچ زوانێوە زیاتەر نیەن جە زوانێوە تەری، هەرپاسە جە دروشمەکانو یوٙنسکوینە ئینە ئامان کە واتەنیش گردو زوانەکانی پیٛسەو یوینیٛ، هیچکام زیاتەریٛ نیەنیٛ جە ئەویشانی تەری، گرد مافشان پیٛسەو یوٙین، جە ئەوەژیونای و چالاکی فەرهەنگینە. ئی جوٙرە پەیلوایە جە ئەنجامو شوٙڤینزمی قەومیوە پەیڎا بیەن، جەقورئانی پیروزنە سەلەمنانش کە زوانەکیٛ هەمسانیٛنیٛ و گرد پیٛسەو یوٙی خوای دروسنیێنیٛ.
زوانەکیٛ کە یانەوەی ئەدەبیاتی و زانستینیٛ ئانەچ کە تەنیا ئەدەبیاتی دەمواچشان هەن، جە چەمو زوانئەشناسیوە پیٛسەنیٛ یوٙی، هیچ باڵایی و بەرزیوەشان نیەن ملو هەنترینیرە پەی نمونەی عەرەبەکیٛ زوانی عەرەبی بە زوانێوە کامڵ و موبارەک و وەلیٛکەوتە مەنیارە چون زوانو قورئانین، وەلێم ئینە جە پەیلوای زانستی و زوانئەشناسینە ڕاسنیەن و قەبوڵ نیەن .
سەرچەمە: هامشی بر زبانشناسی، باباشیٛخ حسینی 1383: 137- 143
[1] زوانی مادی هیچ شوٙنەمیێوە نویستەیش جیانەمەنەن، بڕێ واتیٛش هەنیٛ دلیٛو سەنگنویسەکانو بیٛستونینە، ئنڎا تا ئیسە هیچ زوانئەشناسێوە زوانو مادیش ساق نەکەردەنوە.
[2] واتیٛ= کەلیمیٛ. واتیٛ جە چەمەو واتەی هوٙر مەگیریوٙنە(واتەی/ وات قەدی ویەردەو کەلیمەکێن و بوٙنە بە کەردەی ویەردە، ئەگەر وات+ە= واتە، واتیٛ نێرو ما، بوٙ بە اسم مەسدەر”نامیٛ چەمەی” کە ڕۆڵو نامیٛ مەوینونەن ڕستەنە، واچ مەبوٙنە بە ڕیٛخەو چەمەی و کەردەی نەویەردە، ئیسە، فرەو نامە ئامیٛتەکان بە کوٙمەکو ڕیٛخەو چەمەی وەشیٛمەکریانیٛ ( واچ= گورانیواچ) دەمواچ.ڕۆو گەردوونی زۋانی ئەڎایی

زۋان نە تەنیا ئامرازوو پێوەندی میانو مرۆڤەکان، بەڵکو چانەیە گرنگتەر ئەرمانەروو فەرهەنگوو خەڵکانێۋەەن کە قسێش پەنە مەکەران.

زوان نە تەنیا ئامرازوو پێوەندی بەینوو مرۆڤەکان، بەڵکوو چانەیە گرنگتەر ئەرمانەروو فەرهەنگوو خەڵکانێوەن کە قسێش پەنە کەرا. زوان بەشێوە گرنگ جە وێبیەی(هویت) مرۆڤین و دنیاو ئادی نیشانە مدۆ و شیش کەرۆوە.
یۆ چی زوانە کوردیا کە کەوتەن وەرو سیاسەتوو زوانکوشی داگیرکەراو وەڵاتەکەیما، زوانی هەورامین، کە نە تەنیا کۆنتەرین زوانی نووسیا و وچیای کوردین، بەڵکوو یۆ جە کۆنتەرین زوانە ئێرانیەکایچەن. ئی زوانە کۆنەو کوردا بە گردوو بایەخی ویەردەیی(مێژویی) و ئەدەبی هەزاران ساڵەێشەو کەوتەن وەروو زەبرو و ئەستەمی دوەلایەنەی زوانی.
یونسکۆ(UNESCO) هۆکاروو ئی زوانفۆتیایە گێڵنۆوە پەی گەمەی سیاسی و سیاسەتی چەوتی کۆمەڵایەتی و فەرهەنگی وەراوەروو زوانە بێ دەسەڵاتەکا و نادادپەروەری زوانی دەسەڵاتدارە زاڵ و ملهۆڕەکا.
بە پاو ڕاپۆرتوو یونسکۆی(UNESCO) جە 6000 زوانێ کە تا ئارۆ مەنێنێ و کەم تا فرە پەنەشا منویسیۆ و قسێشا پەنە کریا، نیمەشا کەوتێنێ وەروو هەڕەشێ فوتیای. دوێ حەفتێ جارێو زوانێو فوتیۆ و دلێنە مشۆ. نامێ 2474 زوانا ئینا دلێ ئەتلەسوو(نەخشە) زواناو یونسکۆینە کە هەڕەشێ نەمەنەیشا ئینا سەرەو. هەرپاسە نامێ 230 زوانا دلێ ئی ئەتلەسینە هەنە کە جە ساڵەو 1950 یەو تا ئیسە بە تەمامی فوتیاینێ. 200 زوانێ جە یەرێ(3) نەوێ ویەردێنە دلێنە شیەنێ. هەڕەشێ فوتیای سەرو 1700 زوانا فرە جدین. زیاتەر جە 600 زوانێ کەوتێنێ پەراوێزەو و هیچ هەرمانێوەشا پەنە نمەکەریۆ. زیاتەر جە نیمەو ئی 6000 زوانەیە، زوانوو ئا کەمینانە کە کەمتەر جە 10000 قسەپەنەکەرێشا هەنێ. یونسکۆ(UNESCO) هۆکاروو ئی زوانفۆتیایە گێڵنۆوە پەی گەمەی سیاسی و سیاسەتی چەوتی کۆمەڵایەتی و فەرهەنگی وەراوەروو زوانە بێ دەسەڵاتەکا و نادادپەروەری زوانی دەسەڵاتدارە زاڵ و ملهۆڕەکا.
دەورانوو فرەتەرین ژمارەو زوانا جە ئاستوو جەهانینە گێڵۆوە پەی سەدەو 15 زایینی وەڵێ دەسپەنەکەردەو دەورانوو کۆلۆنیالیسمی گەردوونی زلهێزەکا جە ئافریقا و ئاسیا و ئامریکای لاتین و ئامریکای باشوو و ئۆستەرالیاینە. بە باڵادەسی کۆلۆنیالیستەکا سەپنای زوانەکاشا جە ناوچە چێردەسەکاشانە دەسش پەنە کەرد و زوانە یانەویەکا(محلی) وزیای پەراوێزەو. ئی سیاسەتە کۆلۆنیالیستیە جە لاو داگیرکەراو کوردستانیچەو پەێڕەو کریا و زوانە کوردیەکا جە گردوو بەشەکاو کوردستانیەنە کەوتێ وەروو سیاسەتوو زوانکوشی(Linguicide) کۆلۆنیالیستە ناوچەیەکا.
یۆ چی زوانە کوردیا کە کەوت وەرو سیاسەتوو زوانکوشی داگیرکەراو وەڵاتەکەیما، زوانی هەورامین، کە نە تەنیا کۆنتەرین زوانی نووسیا و وچیای کوردین، بەڵکوو یۆ جە کۆنتەرین زوانە ئێرانیەکایچەن. کۆنتەرین بەڵگەی نووسیا قەواڵەکاو هەورامانیەنێ کە زیاتەر جە 2100 ساڵێ چیوەڵتەر نوسیاێنێ و ئیسە ئینای جە یۆ جەموزەخانەکاو شاروو لەندەنی. پەڕاو(کتێب)و پیرۆزو ئایینوو یارسان و کاکەیەکا، کە کۆنتەرین ئایینوو کوردان، بە هەورامی نوسیان. بە پەیلواو فرە کەسێ شارەزاێ و باوەڕمەندێ ئەوێستا بە زوانی کۆنی هەورامی نووسیان. هێڕشوو عەرەبەکا پەی کوردستانی و ئێرانی و ئاکامی وناوی ئی هێڕشیە بە هەورامی تۆمار کریان:
هۆرمزگان ڕمان، ئاتران کوژان وێشان شاردەوە گەورەی گەورەکان
زورکاری ئارەب کردنە خاپوور گونا و پاڵەی هەتا شارەزوور
شەن و کەنیکا وە دیل بشینا مەرد ئازا تلیا وەڕووی هونیا
ڕەوشی زەدەشت مانۆوە بێ کەس بەزیکا نیکا هورمز و هیچ کەس
دوکتور محمد معین گلێرەوکەروو واچە(واژە)نامەی فارسی (فرهنگ معین) جە بارەو زوانی هەورامیوە منویسۆ: ” برای اشنایی بیشتر با زبان پهلوی باستان زبان کردی اورامی یک منبع مهم است. پهلوی با وزنی بخصوص و همانند گورانی خوانده شده است وگاهی ان را پهلوی وبرخی اوقات ان را اورامه، اورامن و اورامنانیان میگفته اند. شاید برای دریافت این موضوع که، اورمنان، همان گونەی فارسی (هورامه نان) اورامی است و با واژەی (هه ورامان) یکی است، به تلاش چندانی نیاز نباشد. هورامەنان – هورامانان = هور + امان (امدند) + ان – زمان طلوع خورشید. همچنان که میگویند: (بەیانیان) بامدادان، (ئیواران) زمان عصر“.
حسن عمید گلێرەوکەروو واچەنامەو فارسی(فرهنگ عمید) ماچۆ: ” اورامان، اورامین، اورامە، یکی از اهنگهای قدیم موسیقی، یکی از اهنگهای فارسیان کە اشعار انرا بە زبان پهلوی یا لهجەهای محلی فهلویات میخواندند. لحن اورامین و بیت پهلوی زخمە رود و سماع خسروی (بندار رازی).”
ئی زوانە کۆنەو کوردا بە گردوو بایەخی ویەردەیی(مێژویی) و ئەدەبی هەزاران ساڵەێشەو کەوتەن وەروو زەبرو و ئەستەمی دوەلایەنەی زوانی. جە لایەوە زەبری کۆلۆنیالیستانەو داگیرکەراو کوردستانی و جە لایەتەریچەو جە لاو دەسەڵاتوو باشوروو کوردستانی و بڕێو جە حێزبەکاو وەرکەتەو کوردستانی لانی کەم وزیان پەشتەو گۆشی و ڕاو گەشەکەردەیش پەنە مەدریۆ و تەنانەت بڕێو لایەنی وەرچەم تەسکێ و ناوچەگەراێ بە ئاشکارا دژایەتی و وەرگێریش چەنە کەرا. ئاگادار کەردەی دڵسۆچانەو هەورامیەکاو ئەوەگژیای شارستانی(خەباتی مەدەنی) پێسەو گلێرەوکەردەی ئیمزای( ئیمزاو نزیکەو 1400 دڵسۆچێ زوانی هەورامی پەی پارلمانوو کوردستانی) و داواو وانای بە زوانی هەورامی جە فێرگەکانە و وەردەس وستەی ویەری مێدیایی دادپەروەرانە پەی هەورامی زوانەکا و……. تا ئیسە بێ جواوێ مەنێنێوە.
گرینگی زوانی ئەدایی
وەڵتەر جی بارەوە بابەتێوەم جە بارەو گرنگی زوانی ئەدایی وەڵاو کەردەنەو. جە بەشێوشەنە پی جۆرە ئامان:
زوان نە تەنیا ئامرازوو پێوەندی بەینوو مرۆڤەکان، بەڵکوو چانەیە گرنگتەر ئەرمانەروو فەرهەنگوو خەڵکانێوەن کە قسێش پەنە کەرا. زوان بەشێوە گرنگ جە وێبیەی(هویت) مرۆڤین و دنیاو ئادی نیشانە مدۆ و شیش کەرۆوە. زوان دیاردێوەن کە پێسەو گیاندارێوە چەنی قسەپەنەکەرەکاش ژیوۆ. یاردیدەروو ئادیشان پەی ئەشناسای دنیاو دەورووبەریشا و ئەنەیاوای جە دیاردە کۆمەڵایەتی و سروشتیەکا. زوان کەرەسێوەن پەی بەروەستەی هەستووسۆزوو هەرپاسە ویروو پەیلواو مرۆڤی. تەماموو ماناکا، بەها کۆمەڵایەتیەکا و بە گردی سەروەتووسامانی مەعنەوی کۆمەڵگاو مرۆڤایەتی جە ڕاو زوانیەو، چ بە نویسیای چ بە واتەی و دەم بەدم جە نەوێوە پەی نەوێوەتەری ڤاڕیۆوە. مێژوو کۆمەڵگاو مرۆڤایەتی هەر بە زوان تۆمار کریۆ و شی کریۆوە و چەنی زانیاری و دەسکەوتە زانستیەکا، چ جە ویەروو تەکنیکینە و چ جە ویەرە کۆمەڵایەتیەکانە، نەوە بە نوە ڤاڕیۆوە. ماناو دیاردەکا و تاقیکریەکاو(تجربیات) ژیوای ڕوانەی کە یاوا بە مەژگوو مرۆڤی و چاگەنە تۆمارێ کریا، تەشک(شکڵ) و نامێوەشا هەنە و “ویر” نامێ نریاینێ. ئی تەشک ونامێ هەر ئا زوانەنە.
ئەدا بە زوان کورپەکەیش لاونۆوە و دنیاو دەورووبەریش پەنە مشناسۆ و پەروەردەش کەرۆ. زاڕۆیچ هەر بە زوان دیاردەکا مشناسۆ و جە ماناکاشا یاوۆنە و بۆ بە گیاندارێوە کۆمەڵایەتی. هەر چی وینگەوە زوانی ئەدایی مانا پێدا کەرۆ و بۆ بە بەشێوە جیاوەنەکریا جە وێبیەو مرۆڤی و گرنگی پارێزنایش و گەشە پەنەدایش بە زەقی گنۆ وەرووچەما. پەشتگێری جە پارێزنای زوانی ئەدایی ئەرکوو گردوو مرۆڤدۆسا و ئازادیوازا و دادپەروەرەکان و وێپارێزنای چی پەشتگێریە هیچ پاساوێو هور نمەگێرۆ.
بە پەیلواو یۆهان ئاموس کۆمنیوسی کە جە ئاستوو جەهانینە بە تاتەو پەروەردەو فێرکەردەی نۆباوی(مۆدێڕن) ئەشناسیان، پەروەردە جە فێرگەنە لانی کەم تا 12 ساڵەگی مشۆ بە زوانی ئەدایی بۆ. زوانشناسێ و دەروونشناسێ سەلەمنانشا کە زاڕۆ تا 12 ساڵەگی ئینا دەورانوو ئەشناسای دەروبەری و وێگونجنای دلێ کۆمەلگاینە. ئی پرۆسە بە فێربیەی زوانی ئەدایی دەس پەنەکەرۆ و هەر پا زوانیە یاگێ وێش گێرۆ و سیستموو ویریش قەوارە گێرۆ. سەروو بنەماو ئی گرنگیە مافشناسەکێ فێربیەی و پارێزنای و پەروەردە بە زوانی ئەدایی بە مافێوە سەرەتای جە مافەکاو مرۆڤی مدا قەڵەم و مشۆ جە یاساو بنەڕەتی گرد وەڵاتێوەنە پەسەند کریۆ و بە کەردە ویەروو گەشیش جە گرد ویەرێوەنە پەی ئامادە کریۆ.
سەروو ئی بنەمایا و تایبەتمەندیا کە پەی گەشەکەردەی کەسایەتی زاڕۆی دەورێو گەورە وینا، ماڤشناسەکێ و داکۆکیکەراو مافەکاو مرۆڤی سەروو پەروەردەی و وانای بە زوانی ئەدایی پاگێرارە و ئی ماڤفیە بە مافێەوە سەرەتایی و جیاوەنەکریا جە مرۆڤی مدا قەڵەم. ئی مافە هەرپاسە جە ڕێککەوتنامە تەمامکەرەکاو جاڕنامەی گەردوونی مافەکاو مرۆڤی گونجیان. یونسکۆێج پی بۆنەوە گرد ساڵێو جە ڕۆ 21 فوریەی، کە بە ڕۆ جەهانی زوانی ئەدایی نامێ نریان، سەروو پارێزنای ئی مافیە پاگیری کەرۆ و جە وەرپەرسە دەسەڵاتدارەکا، بە تایبەت جە وەڵاتە فرەزوانیەکانە،دواو کەرۆ کە ئادیشایچ ئی مافیە دلێ یاساو بنەڕەتی وێشانە گونجنا و کەراش بە یاساو و بەیاسایچ چەنیش جماوە.
خەسارشناسی زوانە هەڕەشە وەنە کریاکا
جە کۆمەڵشناسی زوانینە(sociolinguistics)، زوانی هەڕەشەوەنە کریا زوانێوەن کە جە فێرگەکانە، پێسەو زوانی ئەدایی پەنەش نمەونیۆ، پاڵوو زوانە زاڵەکانە گنۆ پەراوێزەو، ڕۆ بە ڕۆ قسەپەنەکەرێش کەمتەرێ باوە و ئەداو تاتەیچ چەنی زاڕٶڵکاشا قسێش پەنە نمەکەرا. ئی زوانە دماو نەوێوە فۆتیۆ و ملۆ ڕێزوو زوانە فۆتیایەکا.
یونسکۆ بە تێرووتەسەڵی جە نەخشە زوانانە(UNESCO Atlas of the World’s Languages in Danger ) هەڕەشێ فۆتیای زواناش ڕێژەبەندی کەردەن و 6 قوناغێش پەی دیاری کەردەن:
1… زوانی پارێزیا(safe): ئی زوانە نەوە بە نەوە بە بێ هیچ لەمپەڕ و گیروگرفتێو فاڕیۆوە وجە گردوو ویەرەکاو ژیواینە، پسەو پەروەردەی و ڕاوەبەری و مێدیایی و… هەرمانەش پەنە کریۆ.
2.. زوانی خەساروین (vulnerable): هەرچن ئی زوانە قسەپەنەکەرێ فرێش هەنێ وسینە بە سینە و نەوە بە نەوە فاڕیۆوە، بەڵام گەشەکەردەیش سنوردارەن و زوانی ئیداری ناوچەکەیش نیەن و جە فێرگەکانە پەنەش نمەونیۆ و کەمتەر هەرمانەی ڕایاونەریش(مێدیای) پەنە کریۆ.
3.. زوانی خەساروەنەکەوتە (definitely endangered): ئی زوانە جە چوارچێوەو بنەماڵەینە پیسەو زوانی ئەدایی جە لاو ئەداو تاتەیەو فێروو زاڕۆڵا نمەکریۆ و زاڕۆڵێچ حەسابو زوانی ئەدایش پەی نمەکەرا.
4.. زوانی بە جدی خەساروەنە کەوتە (severely endangered): ئی زوانە تەنیا مرۆڤە بەتەمەنەکا قسێش پەنە کەرا. ئەداو تاتە تا ڕادێوە چەنەش یاوانە، بەڵام نمەتاوا قسیش پەنە کەرا و چەنی زاڕۆڵەکایچشا پەنەش نمەدوا. نەوەی تازەیچ زوانی زاڵ و دەسەڵاتدار فێر بۆ.
5.. زوانی سەرەمەرگ (critically endangered): ئی زوانە قسەپەنەکەرێ یەکجار کەمێش هەنێ و ئادێچ کەسانێ بەتەمەنێنێ و تەنانەت سەروو زوانەکەیچشارا زاڵێ نیەنێ.
6.. زوانی مەردە (extinct): ئی زوانە بە تەمامی فوتیان و ئیتر قسەپەنەکەرێش نەمەنێنێ
ڕێژەبەندی 2 تا 5ی گنا چێروو چەترەو زوانە هەڕەشە وەنە کریایەکا.
هۆکارێ کز بیەی و فۆتیای زوانەکا
بە پاو پەیجوری(Cambridge Handbook of Endangered Languages) 4 فاکتورێ سەرەکیە با بە هۆکاروو فوتیای و هەڕەشێ سەروو زوانە بێ دەسەڵاتەکا.
1.. کارەساتێ سرووشتیە پێسەو بوومەلەرزەی و سونامی و ئەورای و دەردووبەڵای وەروەڵاو و گردگیر کە رەنگەن جە ماویە کورتەنە دەیان هەزار مرۆڤێ دلێنە بەرا.
2.. جەنگ و ژێنۆساید(گەل کوشی، رەگەزکوشی)
3.. گوشار و زەبروزەنگی ئاشکرای نەتەوەپەرستی و شۆوینیستی و پەیڕەوی سیاسەتو تاونایەو جە لاو دەسەڵاتدارێ و فەرمانڕەواێ وەڵاتێوە فرە زوانینە.
4.. برەودای بە زوانوو دەسەڵاتی و فەراهەم کەردەی ئێمکاناتی فەرهەنگی و ئابوری و سیاسی پەی گەشەو ئی زوانیەو بێ بەش کەردەی زوانەکاتەری چی ئێمکاناتیە.
موختار کەریمی/ ئاڵمان- کۆڵن
تئێزدییە رزگارکریێکێ جە شەنگال جەماوەریانە پێشۋازیشان ۋنە کریا

24 ژەنی و زارۆڵە ئێزیدیەکێ کە جە دێرزوور ڕزگارێ کریێ-بێنێ، بە ئەۋەیاۋایشان بە شەنگالی بە مەراسیمی شکۆداری جەماوەری پێشوازی کریێ و بە کەسوکاریشان شادێ کریێۋە.

جە دێرزوور جە بەردەۋامی دمایین قۆناخەو کۆتایی-ئاۋردەی بە داعشی، هێزەکێ سوریای دیموکراتیکی-قەسەدە، 24 ژەنی و زارۆڵێ ئێزیدی-ێشان ڕزگارێ کەردێ-بێنێ. ڕزگارکریێکێ دمابەدمای ئانەیە بریێبێنێ یانەو ئێزیدی جە شارو عامودێی، درێبێنێ بە ڕێکۋزیاکانو شەنگالی. سەڕەراو ئاستەنگیەکێ هێزەکێ حکومەت-و ئێراقی، بەڵام دەرنجام سەرجەم ڕزگارکریێکێ بریێۋە شەنگاڵ و ئێزیدخان و چاگە بە مەراسیمی شکۆداری جەماوەری جە باخچەو سەرۆک ئاپۆی پێشوازی کریێ و بە کەسوکاریشان شادێ کریێۋە.
24 ژەن و زارۆڵە ئێزیدیەکێ کە نزیک بە 4 ساڵێ دیلێ داعشی بیێنێ، بە یاوەری خانەۋادەی و جەماوەرێۋی فرەی لۋێ سەردەشت-و شەنگالی و دماتەر سەردای مەرزارگەکێ شەهید دڵگەش و شەهید بەرخۆدانی و گڵکۆو مام زەکی شەنگالی-شان کەرد.
جە سەرپاو مەراسیمی و پێشۋازییە جەماوەریەکەینە، خانەۋادێ 24 ڕزگارکریاکەی سپاسگوزاریشان کەرد جە یەکینەکێ پارێزنای گەلی-یەپەگە و یەکینەکێ پارێزنای ژەنێ-یەپەژەی و هێزەکی سوریای دیمۆکراتیکی-قەسەدە، کە ڕۆڵەکێشان پەی ئازادێ کەردێنێ.
نامێ سەرجەم ژەن و زارۆڵە ئێزیدییە ڕزگارکرێکێ پی جۆرەنە: ناوی ئەو کەسانەی لە دەستی چەتەکان ئازادکراون:
ملەد حسێن خەلەف، تمەن 13 ساڵێ، خەڵک-و دەگاو سۆلاخ-ی سەجید عەباس بەدر، تەمەن 12 ساڵێ، خەڵک-و شارچەو تل عوزێر-ی هەدیا موحسێن، تەمەن 9 ساڵێ، خەڵک-و شەنگال-ی عەیاد حسێن، تەمەن 10 ساڵێ، خەڵک-و دەگاو هەردان-ی مەهیر خەلیل برەهیم، تەمەن 13 ساڵێ خەڵک-و شەنگال-ی سامیر سالم خدر، تەمەن 11 ساڵێ، خەڵک-و شەنگال-ی ویسام ئسماعیل برەهیم 10 ساڵێ خەڵک-و شەنگال-ی خیشمەن سەمیر خیشمەن،تەمەن 13 ساڵێ، خەڵک-و دەگاو کۆچۆ-ی مەهیر تەمان، تەمەن 8 ساڵێ، خەڵک-و شەنگال-ی سەدام حسێن قاسم، تەمەن 15 ساڵێ، خەڵک-و دەگاو دووکرێ-ی دلڤین خەلەف، تەمەن 7 ساڵێ، خەڵک-و شەنگال-ی دیلبەر عەلی ڕەشۆ، تەمەن 7 ساڵێ، خەڵک-و دەگاو کۆچۆ-ی مستەفا ئەحمەد زەینال، تەمەن 12 ساڵێ، خەڵک-و شەنگال-ی مەزین سیلم عەلی، تەمەن 13 ساڵێ، خەڵک-و دەگاو تل قەسەب-ی شیڤیەن خەلەف سلێمان، تەمەن 13 ساڵێ، خەڵک-و شارچەو تل عوزێر-ی جیهان خێرۆ قەسیم، تەمەن 20 ساڵێ خەڵک-و شەنگال-ی بەرفێ خەلەف فەرهۆ، تەمەن 24 ساڵێ، چەنی دۋێ کوڕاش، خەڵک-و شەنگال-ی لەگەڵ دوو کوڕی جیگەر جەلال خەلەف، تەمەن 5 ساڵێ، خەڵک-و شەنگالی -ی مەهدییە بشار قەسیم، چەنی دۋێ کناچاش، خەڵک-و دەگاو هردان-ی مەریا مەروان ئەلیاس، خەڵک-و شەنگال-ی
ۋەڵتەریچ شەڕڤانەکێ یەپەگە و یەپەژەی و قەسەدەی جە سوریا و گەریلاکێ هەپەگە و یەژەئاستاری و یەبەشەی جە شەنگال و ئێراق، سەدان هاموڵاتیێ ئێزیدێشان جە ڕزگارێ کەردێنێ و بە کەسوکاریشان شادێشان کەردێنێۋە.کۆنفوشیوس Confucius

کۆنفوشیوس Confucius؛ فەیلەسوف و زانا و ماموٙسای چینی، بە فەلسەفەکەش شوٙنەماییٛ قوڵەشا نیێنەرە دلێو خەڵکو وەڵاتەکەیشنە و کەسێوی نامی بیەن و ئامانجش پێوەرە خزمەتکەردەی بیەن بە کۆماڵەی.

کۆنفوشیوس Confucius؛ فەیلەسوف و زاناو ماموٙسای چینی، فەلسەفەکەش شوٙنەماییٛ قوڵەشا نیێنەرە دلێو خەڵکو وەڵاتەکەیشنە، نامی بیەن بە واتیٛ و حیکمەتەکاشەوە و ئەرەنیای وینگاو هەرمانکەردەی دلیٛو فیسپەگاو چینینە، هەرپاسە کەسایەتیێوە سیاسیچ بیەن. فەلسەفەکیٛش باسو نەریتە ئەخلاقی و کوٙمەڵایەتیەکاو خەڵکیٛشا کەردەیٛنە، بەتایبە بەهاو ئەخلاقی جە تاکنە، تا گرد پیٛوەرە خزمەتو کۆماڵەی بکەرانیٛ.
ژیوانامەو کۆنفوشیوسی
ساترابو (لو) ینە جە وەڵاتو چینینە پەیڎا بیەن ساڵەو 551 وەڵیٛ میلادو عیساینە، نامیٛشا نیان”کونغ کیو”. جە ژیواییشنە گرنگیش دان بە فیٛربیەیو بنەڕەتەکاو سلوکو کارکەردەی کۆمەڵایەتی و ئەخلاقی میانو ئەنداما کۆماڵەینە، بەتایبە سەرو بنەڕەتەکاو زانستی.
ساڵەو 497 وەڵیٛ میلادو عیساینە مەردەن. جە ژیوایشەنە ڕیٛبازو کۆنفوشیوسیش مەرزنانرە و بیەن بە وەرنامە پەی ئیمپراتۆریەتو چینی.
کۆنفوشیوس[1] جە بنەیانێوە دوٙڵەمەندی و دەسەڵاتدارینە پەیڎا بیەن، فرەو تەمەنو گەنجیش بە وانایوە خەریک بیەن، پی بوٙنەوە یوٙ جە ساترابە گولانەکانوچینینە بیەن بە هەرمانبەرێوە پلە بەرز، دماو ماوێوە یانەنیشت کریوٙنە، دماو ئانەی ملوٙ پەی ساترابێوەتەری و درێژە بە دەرسواتەی مڎوٙ و چەنی وەنکارەکاش ژیوای گوزەرنوٙ.
چا سەردەمنە وەنگای تایبەو دەربارو دەسەڵاتدارە محەلیەکا بیەن ، داواکاری بیەن سەرو ئا کەسا کە خاس فیٛریٛ کریێنیٛ و تاوایشا فرەبیەن و زرنگ و زیرەکیٛ بیێنیٛ. تەنانەت خەرجشا کیٛشیان لاو دەسەڵاتیوە تا زیاتەر فیٛریٛ بانیٛ، وە موچە و بژیٛویشا پەی مسوٙگەرکریان تا سەرکەوتیٛ با واناینە. دمایچ مەرزیێنیٛرە دەزگاکاو دەوڵەتینە. چاسەردەمنە گرنگی فرە دریان بە وانای و زانستی، گردو ساترابەکانو چینینە، سەرانسەرو چینینە یەک دەق وانیان و یەک زوان بیەن.
یەکیەتی سیاسی وەڵاتو چینی پاسەش کەردەبیٛ کە سەرانسەرو وەڵاتینە یەک زوان بەکار بەیوٙ، وەختەکارێنە دووبەرەکی سیاسی پاسەکەروٙ کە چنڎ زوانێوە پەیڎا بانیٛ .
سەدەو هەشتەمو وەڵیٛ عیساینە ئیمپراتۆرو چینی پارچە پارچەبی و چندە دەوڵەتێوە گولانیٛش چەنە دروسیٛ بییٛ، هەرچی سامانو وەڵاتی بێ داشا خەرجو جەنگیرە چەنی یوترینی. درێژەش کێشا تا سەدەو ششەمی،پاسەش سەرئاما بەها کۆمەڵایەتیکیٛ فرە گەرشیٛلیٛ کریێ. ئی جەنگو جەڵەبە لاێوەتەروۆ فرە خزمەتش کەرد بە چینی چون کەسایەتی پێسەو کونفوشیوسیش وەرهەم ئاوردەن. فەلسەفەکێش فرەشا باسو کیٛشە کۆمەڵایەتیەکاو پێوەرەژیاوی ئانزانەکا مکەروٙن، چەنی باسو یوٙگیٛرتەی وەڵاتی و خەڵکەکەیش.
چی وەختەنەکۆنفوشیوس دەسش کەرد بەوەڵاوکەردەی فەلسەفەکاش سەرو بنەڕەتو ڕێک وپێک کەردەی ڕەفتارو تاکەکاو کۆماڵەی بەنامیٛ “رین” یانی وەشەسیای یوترینی، هەولیٛش دێ پەی چەسپنای ئی بنەڕەتیە سەرو بنەماو (چیٛش پەی وێت وازی پەی ئەویشایچ وازەش) چیٛشت پەی ویٛت گەرەکەن، پەی خەڵکی تەریچ گەرەکت بوٙنە.
دەربارەو فێرکەردەی سیاسەتی کۆنفوشیوس هەمیشە ئانارەش کەردەن بە وێگیٛرتەی(ضبط النفس), واتەنش مەشوٙ حاکمو وەڵاتی وێش باروٙنەو فێرو ویٛگێرتەی بوٙنە و ڕوو وەش بوٙ مامەڵەکەردەینە چەنی تاکەکاو کوٙماڵەی و خەڵکەکەیش، هەرپاسە ئانارە کەروٙ کە مەشوٙ حاکمو وەڵاتی هانەو خەڵکی بڎوٙ پەی ئانەی پابەندیٛ با بە قانونیوە و ڕاو رەسمە ئاینیەکاوە.
فەلسەفەو کوٙنفوشیوسی جە بارەوە فیٛربیەی زانستیوە مدران سەرو ئی شش کۆڵەکاوە( تیر شانای، نویستەی، حساب، موسیک، خوڕیەی عەربانەی و بەگا ئاوردەی ڕاورەسمەکا بە شیٛوەی ڕێک). وینگاش پاسنیٛ بیێنە فێرکەردەینە کە ماموٙسا مەشوٙ خەڵکی فیٛرو ژیوای کەرو بە پاکی و یٛپایی.
کۆنفوشیوس فرێوە جە نویستە پەیرەکاو وەڵاتەکەیش واوەی نویستێوە بە تەشکی تازەتەر پیٛسە(کتاب الاغانی) کە کۆنترین کتێبو شعرا چینین، هەرپاسە کتیٛبو(کتاب التاریخ- کتیٛبو ویەرینی) و(الربیع والخریف- وەهار و پایز).
وەنیارەکیٛ و هامفەردەکیٛ کۆنفوشیوسی دمای مەردەیش بەرهەمەکیٛشا کۆکەردەوە دلیٛ کتیٛبێوەنە بەنامیٛ(لون یو- المختارات – هوٙرچنیاکیٛ) کە واتیٛ و قسیٛ و حکمەتکیٛ کۆنفوشیوسیش چەنەنیٛ، هورگێڵیانیٛ پەی ئینگلیسیچ.
یوٙجە واتە نامیەکاش( ژیوای فرە سادەن، وەلێم وێما ئاڵوٙزش کەرمیٛ).
جەبارەو زاڕۆڵەیی کۆنفوشیوسیوە کەم زانیاری هەن، ئانە هەن دلێوە کتیٛبو( سجلات تاریخ. توٙمارو مێژووی) کە جە بنەیانێوە دەسەڵاتداری بیەن، پەیلوایچ هەن کە جە یانێوە کەمدەس و نەدارینە گەورە بیەن. بەهەرحاڵ کۆنفوشیوس سەردەمێنە پەیڎابی کە کۆمەڵگەو چینی دلیٛو قەیرانی فیکرینە ژیویٛ.
کۆنفوشیوس جە تەمەنو 19 ساڵینە ژەنیش ئاردیٛنە بەنامیٛ(کی غوان)، زاڕۆڵیٛش چی ژەنیٛ بیێنیٛ. مانگەو نوڤەمبەرو 479 وەڵیٛ عیساینە کوٙچی دماینش کەردەن جە شارو(کوٙفو- تشوٙفو)ینە، دماو ساڵێوە جە وەفاتو کوڕەکەیش بەنامیٛ(تزو لو)، شونکەوتەکیٛ کوٙنفوشیوسی پەرسەشا پەی ماموٙساکەیشا نیا تا ماوەو یەریٛ ساڵا عازیەت باریٛ بییٛ پەی ماموٙساکەیشا، دەورو قەبرەکیٛشنە کەپریٛشا بەستیٛ، دماو ئا ماوەیە ئیجا پەرسەشا ماڕاو گیٛڵیٛوە سەرو ژیوای ئاسایی ویٛشان، تا ئیسیچ کەپرەکیٛ مەنیٛنیٛ.
دماو مەرەدەیش سەرانسەرو وەڵاتو چینینە، پەرستگاییٛ تایبیٛشا بە نامیٛ کۆنفوشیوسیوە ئاوەدانیٛ کەردیٛوە ساڵانە ئاهەنگیٛ تایبیٛ گیٛڵنا پەی ڕوٙحو کوٙنفوشیوسی و یادو پەیڎابیەی ئی فەیلەسوفیشا. حورمەت گیٛرتەیو ئەو فەلسەفەکاو پەیلواکاو ویرو باوەڕەکاو کۆنفوشیوسی، ساڵانە یادکەردەیشۆ، ئی جوٙرە ڕاو رەسمیٛ ئەو ڕاوڕەسمیٛ دیانەتی مشانە .
کۆنفوشیوس تەمەنو 22 ویسودووەساڵەینە بڕیارو وانای و فێرکەردەیش دا ویٛش سەرقاڵ کەرد پۆشوٙ، یانەکەو ویٛش کەردەش بە وەنگا، وەنیارەکیٛش جە گرد تەمەنێوە گەنج و پیرو ژەنی و پیا، جە گردو چینەکاو خەڵکی ، هەژارو نەدار، داراو نەجیبزادیٛ و جەگردو هەریٛمەکاو وەڵاتیچەوە. نزیکەو 3000 یەریٛ هەزاریٛ وەنیاراش فیٛرێ کەردێ، چانیشا 72 حەفتاو دوویٛشا بە مریدیٛ و خەلیفیٛ ویٛش نیێشرە چون خاوەن ئەقڵ و ویریٛ سەرسام ئاوەری بیٛنیٛ، فیٛریارەکیٛش”وەنیارەکیٛش” دمایی گرد پلەو پایەی بەرزشا دریان پەنە جە دەزگاکاو دەوڵەتینە، دەورێوەفرە قوڵشا بیەن پەی وەڵاوکەردەی ڕیٛبازو فەلسەفەو کۆنفوٙشیوسی جە وەڵاتو چینینە جە سەدەو دووەمو وەڵیٛ عسایەن هەتا ئیسەیچ کە سەدەو ویسو یەکین ڕیٛبازو “مەزهەب” و کۆنفۆشیوسی بەشیٛوی رەسمی وەڵاتنە بەرقەرارەن.
وەنگاو فەلسەفەو کۆنفوشیوسی وەڵکەوتە تەرین و بەرزتەرین وەنگاو فەلسەفەین دلیٛو ئا سەڎ وەنگاینە کە “ویەردەئەشناسو چینی- تاتەو ویەرینی” تسو ماشینی نامیٛ بەردەن، هەمیشە پیٛسەو یوەم فەیلەسوفی دیێنیٛ کۆنفۆشیوسیرە.
دماو ئانەی کۆمەڵێ ئەزمونیٛش گوزەرنێ جە ژیوایشنە، چنڎ پلێوە دەسەڵاتیش تاقی کەردێوە پیٛسە وەزیرو عەدلی و وەزیرو هەرمانیٛ جە ساترابو “لو”ی، چی سەردەمنە عەدل و دادوەری و ئەمانەت پاریٛزی پەرەش سانا، بەرهەم زیادش کەردو خاستەریچ بی، ڕووبەرو زەمینی پەی کیاریٛ فرەتەر بی. ساڵەو 501 وەلیٛ عیسای بی بە سەروٙک وەزیرانو ساترابو(لو)ی، ئینە ڕاش پەی وەشکەرد کە بەرنامەکاش و پەیلواکاش خاستەر چەسپنوٙ، سەرکەوتەی خاسش بەدەسئاورد، ویەرینو وەڵاتو چینی بە خاسی باسو ئی سەردەمەیە کەروٙنە.
کوٙنفوشیوس پەیامبەرەن یام فەیلەسوفەن؟
چەنی ئانەی کە فەلسەفەو کۆنفوشیوسی بە هیچ جوریٛوە باسو دنیای میتافیزیکیش نەکەردەن پیٛسە بنەڕاو خەلقکەردەی و دمایی ئامای دنیای و دنیاو غەیبی. یانی بنەڕەتنە وەنگاو فەلسەفەو ئەخلاقی و کۆماڵەی سیاسەتی بیەن وەڵیٛ گرد چیٛوینە. وەلێم بە وەرۆلوای زەمانەی مامەڵەکەردەی چەنی فەلسەفەکاش پیٛسەو ڕیٛبازێوە ئاینیش سەرئامان، هەر پیٛسە وەڵتەری کە فەلسەفەو(تاویسم- الطاویە Taoism ) هەمان چیٛوش وەنە قومیان. هەرپاسە (بوزی) یچ پیٛسەش وەنە قومیان. یانی ڕێبازەفەلسەفیەکیٛ جە وەرکەوتو ئاسیاینە فاڕیێنیٛ پەی ئاینی و مەزهەبی دینی. چەپەوانوە جە وەرنیشتنە”غرب” پی جۆرە نەقومیان.
بەرهەم و نویستەکانو کۆنفوشیوسی
وەرهەمکیٛش کە باسو فەلسەفەی کەرانیٛ، نوٙ کتیٛبیٛنیٛ، کریا بە دوویٛ بەشیٛوە، بەشی یوەمشا پەنج کتیٛبیٛنیٛ باسو ئینسانیەتی قەدیمی کەرانیٛ”کلاسیکیات”. بەشی دوەمشا کە چوار کتیٛبیٛنیٛ پەنشا ماچا”کتیٛبیٛو فەلسەفەی”.
پەنچ کتیٛبە کلاسیکیەکە کە ویٛش نیێنیٛرە دێش دەسو وەنیارەکاش، کە ئینیٛنیٛ:
کتیٛبو” سروتەکا” الاناشید، باسو حەقیقەتو ژیوای بەشەری کەرانیٛ. وەسفو ژیوای و بنەڕەتەکاو ئەخلاقی خاسی کەروٙن. کتیٛبو تاریخی: کە باسو تاریخ و ئیمپراتورو چینی مەکەروٙن، هەرپاسە باسو تاریخو ساتارابو”لو”ی. کتیٛبو “ئاداب و ڕسوم”ی: کوٙکریاو گردو نەریت و ئادابی کۆمەڵایتیو خەڵکی بیەن، چەنی باسو نیزامو حکومەتی، تا وەڵات بە جوانی بلوٙڕاوە. کتیٛبو وەهاری و پایزی: کتیٛبێوە تاریخین باسو ویەردەی کەروٙ کە چیٛش قومیان جە ساترابو”لو”ینەو جە ئیمپراتۆرو چینینە وەلیٛ پەیڎابیەی عساینە، هەرپاسە چەنیەتی پەرەسانای تاریخو ئیمپراتۆرو چینی مەکەروٙن. کتیٛبو فاڕیایەکا: کە باسو هەسارەو بەختیٛ کەروٙنە و باسو فاڕیایەکا جە دماڕوٙنە مەکەروٙن، ئینە کتیٛبێوە ناجوٙرەن چەنی ڕیٛبازو کۆنفوشیوسی کە قەرار بیەن باسو” میتافیزیکی” پەشتەو سروشتی نەکەروٙن. بەشی دووەمو وەرهەمەکاش کە پەنەشا ماچا کتیٛبو فەلسەفەی یام”سوشو” بە زوانی چینی، کە چوار کتیٛویٛنیٛ، وەنیارەکاش کوٙکەردیٛنیٛوە جە زانایەکاو ویٛش، چەنی پەیلوای وەنیارەکا، یانی وەرهەمیٛ ویٛش بینیٛ و وەنیارەکاش گلیٛریٛ کەردیٛنیٛوە و دیوانشا کەردیٛنیٛ، کە بە سەرچەمەی سەرینی فەلسەفەو کۆنفوشیوسی منریارە، گرنگتەرینشان(کتیٛبو” هورچنیاکاشەن- المنتخبات) کە پەڕەن ئەو فەرمایشتا و حکەمتیٛ و و وات و واچیٛ کە ویس فەسڵیٛن و پەیلوای کۆنفوشیوسیش سەرو بابەتە جیاوازەکا باسکەردەن.
جە دماجارنە کۆنفوشیوس سیستەمێوە پەروەردی و فیٛرکەردەیش نیارە و تاریخ و چینیش نویستەوە. وەختێو چیٛوێ تازە ئاریٛنە هەرگیز شانازی بە ویٛشۆ نەکەریٛ. (واچیٛ من تەنیا فکرەو خەڵکیم نەقڵ کەردەن نەک دروسکەرو چیٛوەکەی)، هەمیشە غەریزەکیٛش چەنی ئەقڵیش گوٙنجیێنیٛ.
دماو مەردەیش
کۆنفوشیوس نەبیٛ چاباوەڕنە کە فەلسەفەکیٛش شوٙنەمشا بوٙنە سەرو ڕوٙشنویری چینیوە دماو مەردەیش، وەلێ سەدەو چورەمو وەڵیٛ عیساینە فەلسەفەکیٛش هەقو ویٛشا هورگێرتو خەڵکو چینی ئیعترافش کەردپەنە ، تا سەدەو دووەمو وەڵیٛ میلادی و سەردەمو حکمو بنەیانەو “هان”ینە، فەلسەفەکیٛ و بنڕەتەکیٛ کۆنفۆشیوسی بییٛ بە تەوەنەو بنەڕەتو فکرو دەوڵەتی، تائیسەیچ کۆنفوشیوس یون جە فەیلەسوفە نامیەکاو تەمەدنو چینی کە فرەترین یاگەدەسش دیارەن.
بنەڕەتو فەلسەفەکاو کۆنفوشیوسی جە نەریت و باوەڕەکاو چینیوە هورگیریانیٛ بەتایبە ئانیٛشا کە گرنگی مڎا بە وەشەسیای پەی ئەڎاو بابەی و ئیحترام و گولانەی پەی گەورەی ئیحرامو ژەنیٛ پەی پیاکەیش.
فەلسەفەکیٛو کۆنفوشیوسی وەڵاتەکاو ئاسیاینە و کوریای و ژاپنی ڤیتنامی وەڵاویٛ بییٛنیٛوە، هەرپاسە بنەڕەتە فەلسەفیەکیٛ لاو فرەینەوە زانایاو ئی وەڵاتاوە وانیانە.
هەمیشە داواش کەردێنە کە وەشڕوویٛ بیمیٛ جە فیٛرکەردەی خەڵکینە، واتەنش(( چەنی بزانمیٛ مەردەی هەن، کە هەڵای نمەزانمیٛ بژیومیٛ)). ئیسە فرەو وەڵاتانە فەلسەفەو کۆنوشیوسی وانیونە جە زانستگاکانە.
واتە نامیەکاو کۆنفوشیوسی
بڕێو جە واتیٛ و حکمەتەکاو کۆنفوشیوسی وزمیٛ وەرو چەماتا
ویژدان ڕوٙشنایی ویرین کە خەیرو شەڕ جە یوٙی جیا کەروٙوە. ئەگەر زانات نمەتاوی یاوی بە ئامانج، وازناری، ڕاگاو یاوای بە ئەنجامەکەیت فاڕە. گرنگ نیا چنڎ خێراو کرژ ملی ڕووە ئامانجەکەیت، گرنگ ئانەن نەمندری. ویٛپایی، وەرگەگیٛرتەی، سادەیی و ڕوووەشی، نزیکتەرینیٛنیٛ جە خاسەیۆ. هەرکەسێو بە توڕەیی و قەڵسی قسیٛکەروٙ، قسەکیٛش ناڕەحەت مژنەویا. ئا پیێ چنڎە موبارەکیٛنیٛ کە وەشەسیایشا پەی خوای پیٛسەن وەشەسیایشا پەی ژەنیٛ. بەغیٛڵی بەرێنیٛ یوٙی کە پاڵایش بیێنیٛ، تا یوٙم دی قاچیٛش نەبیٛنیٛ. زانای و فیٛربیەی بە بیٛ ویرۆکەردەی وێماننای بیٛیاگیٛن، ویرۆکەردەی بیٛ زانایی هەرمانێوە تەرسناکەنە. سروشتو ئانزانەکا گرد پیٛسەن یوٙی، وەلێم فەرقشاهەن چا عادەتانە کە هوٙرشا گیٛرانیٛ. پەشیمان نەبیەیۆ جە هەڵەی، هەڵێوە گەورەتەرەن. گەرەکمەن ژەنەکێم نەژنەوا بوٙ، وەلێم کەڕەیچ نیەنە، نەوینوٙنە وەلێم کوٙرەیچ نەبوٙنە، قسیٛ نەکەروٙنە، وەلێم لاڵەیچ نەبوٙنە، ئەی هاور ئی ژەنیٛ چکوٙ پەیڎاکەرو؟ تائیسەیچ شوٙنیشەرە گیٛڵو. عادزنیەنان وەروئانەی خەڵک نمەشناسوٙم، عادزنەنان وەرو ئانەی نمەشناسوشان. هەرچنڎە سەرقاڵ بی، مەشوٙم وەختێوەت بوٙ پەی وانایۆ، ئەگەر نەوانیوە ئانە بە ئیرادەو وێت، ویٛت دان دەسو جەهلی و نەزانیوە. هەستکەردەی بەتاریکی هیچ نیەن بیٛجەگەم یادەوەریێوە کە گیٛڵنوٙتۆ پەی وەڵتەری. نەزانی و جەهل شەوەو سزاداینە، شەوێوەنە کە هەساریٛ و مانگەش نیەنیٛ چەنە. گرد چیٛو بەشو ویٛش جوانیش هەن، وەلێم گرد کەسێوە نمەتاووٙ ئا جوانیە بوینوٙن. هەژاری و نەداری نیەن سێبەرەو حکومتێوە خاسینە. هەرپاسەیچ دۆڵەمەندی و دارایی نیەن سێبەرەو حکومەتێوە خراپینە. خەڵاتو زوڵمی بە عەدل کەرۆ، خەڵاتو نەرمو نیانی بە نەرمو نیانی. پیێوە کە کەشە گەورەکا جمنوٙ، بنەڕاوە تەوەنیٛ گولانیٛ هوٙرگیٛروٙ دوورو ویٛشوٙ. پەی ئانەی جە کینەوە خەڵکی وێت پاریٛزنی، چەنی نەفسو وێت ڕەق بە و چەنی خەڵکی نەرم بە. پیای عال؛ ئانە شوٙنیشەرە گیٛڵوٙ ئینا نەفسو ویٛشنە، پیای نزمیچ ئانە شوٙنیشەرە گیٛڵوٙ ئینا نەفسو خەڵکی تەرینە. ئیٛمە تائیسە هیچ نمەزنمیٛ جەژیوای، ئتر چەنی بزانمیٛ جە مەردەیچ. هەرکەسێوە خەیرو خاسە بوینوٙن و نەکەروٙش، ئانە تەرسنوٙکەن. سەرکەوتەی؛ هەمیشە ویٛ ئامادەکەردەیش گەرەکەن، بە بیٛ ویٛ ئامادەکەردەی کەوتەی مسەوگەرەن. ژیوای فرە سادەن، وەلێم وێما ئاڵوٙزش کەرمیٛ. کریوٙ خەڵک پەی ئانەی وەشکریابوٙ کە هەرمانە بەروٙنە، وەلێم پەی ئانەی وەشنەکریان کە بیاووٙنە جە هەرمانبەردەی. بیٛدەنگی”نتمی” تەنیا هامڕێوەن کە ناپاکیت وەنە مەکەروٙنە. پەی کوٙگەی لوای! بە گردو دڵیتۆ لوە. وەشی دوویٛ پایێش هەنیٛ، سادەیی و سروشتی. هەمیشە باوشیت کەرۆ پەی ئانیشا کە وەشیٛت گەرەکیٛ بیێنیٛ، ئەگەر گیٛڵێوە تا ئەبەد هنیٛ وێتنیٛ. با گردکەسێ بەدەورو ویٛش هوربیٛزوٙنە، فەرماندە پیٛسە فەرماندەی، شوٙنکەوتە پیٛسە شوٙنکەوتەی، تاتە پیٛسە تاتەی، وەچە پیٛسە وەچەی…هتد. پیای نەجیب زادە قسەکاشنە فرە مەلوٙ، میانە ڕەوا، وەلێم هەرمانەکاشنە فرە ملوٙنەو زیاتەر خزمەتکەرونە. پیای خاس ڕوەش وەشەنە و هەرمانیٛش فرێنیٛ. تاتە هەڵەکاو کوڕەکەیٛش پوٙژنوٙرە، کوڕیچ هەڵەکاو تاتەیش پوٙژنوٙرە. تاتە مزانوٙ ئەگەر کوڕەکەش ئامادەییش چەنە بوٙ پەی هەرمانیٛ، یام نەبوٙش، یانی مزانوٙ بایی چنڎین. بەخیٛڵ و ویٛبەزلزان هەرچنڎ پلەو پایەشان بوٙ، یاگیٛ وەل کەردەینیٛ. ژەنی، وەشحاڵکەرەو ژیوانە. توٙپە بەکار نمارە پەی کوشتەی مەشوولێوە. گەورەیی ئانە نیەن کە هەرگیز نەگنی، گەورەیی ئانەن کە هەروەختێوە بگنی، هوٙربیٛزیوە. ئەوەوانای ویەردەی گرنگەن پەی ئانیشا کە گەرەکشانە هەنگامە بنیا پەی دماڕوٙی. ئەگەر گەرەکتەن بی بە حەکیم، یەریٛ ڕاگاییٛ هەنیٛ: یوٙ: ویرۆکەردەی کە جەگردی پایەدارتەرەن، دوویٛ: یەنگکەردەیۆ، کە جە گردی ئاسانتەرەن، یەریٛ: تەجربە ، کە جەگردی بەلەزەت تەرەن. خاستەر ئانەن پەی کەسێوە زانای کە شەمعێوە گیسنوٙنە پەی ئانەی لەعنەت کەروٙ ئەو تاریکی. خاسە دلیٛڕاسەنە ویٛش مڵاسدان. هەرکەس بزانەن”زانان” وەلێم پاسە بزانوٙنە کە نەزانەن، ئانە حەکیمەن، ئانەیچ نەزان بوٙ ، پاسە بزناوٙ کە فرەزانەن، ئانە نەوەشەن. هەرکەس ژیواش پاک و سەربەرزانە بوٙ ئەوهیچی نمەتەرسوٙن.
سەرچەمیٛ:زۋانی ئەد٘ایی و ڕاو هەورامانی

سوبحان ئەمینی:جە ۋیەردەنە دەسەڵاتو زۋانی هەورامی پێسە زۋانی ئەدەبی کە باڵێش کێشتێ بێنێ ملوو گرد٘وو کورد٘ەواریرە و ئارۆچ ئێمەی هەورامی هەقو پارێزنای زۋانەکەمیان هەن و مشیۆم چی ڕێنە گرد٘ توانا و هێزیمان وزمێنە کار.

تارێخ باڵاو مللەتێ بڕیۆ کە ئاوات و ئارەزووی گەورە سەرەشەنە بۆ. مللەتێ کە ئاوات و ئارەزوو سەرەشەنە بۆ و دڵوو جوانەکاش کەیل جە ئاوات و ئارەزووی کەرۆ، هیچ وەخت ناهمێد٘ی و کزی و داماگی ڕوەش مەکەرۆنە. پەو بارەکەیچشەرە، مللەتی خیاڵ ژیو و دوورە ئاوات، هەرگیز بە مراد٘ مەیاوۆ و دایم شۆنەرە دیا و هەناسە سەرد٘ا و مشیۆم چەمەڕا بۆ دلێ چەپۆکانەو شەپۆلە بێ ڕەحمەکاو ژیواینە چنگ و پەل شانۆ تا نقمەسار بۆ. ئاوات و ئارەزوو مللەتی یاونۆ کۆگاو ئاواتی و سەرکەشوو خیاڵی! گەورەیی مللەتی پێوەن و بۆتەش نیا بە فرە و کەمی حەشیمەتیشۆ، بەڵکوو پێوەزا بە ژیری و ئەنەیاوای و بەرزخیاڵی و وریایی و ئیرادەیشۆ! ئەگەر پەی سەلەمنای باسەکەی گەرەکما بۆ نموونە بارمێوە، نموونێ تارێخیێما فرێنێ کە وەڵاتە گەورە و فرە حەشیمەتەکێ ڕۆزگارانێوە چێرچەپۆکێ وەڵاتە ورد٘ی و کەم حەشیمەتەکا بیێنێ. پەی نموونەی وەڵاتوو هێندی کە دوەم وەڵاتی پەڕ حەشیمەتوو دنیایا ڕۆ و ڕۆزگارێ چێرچەپۆکوو ئینگلیسیەکا بێ و چینیچ کە دنیانە فرەتەرین حەشیمەتش هەن، چێرچەپۆکوو ژاپۆنیەکا بێ و … ئی وەڵاتێ تا بێ ئیراد٘ێ بێنێ و هەویەتوو وێشا گمشا کەرد٘ەبێ، ئانە دۆخەشا بێ؛ بەڵام وەختێ بیێ ساحیبوو ئیرادەی سیاسی و کەرامەتی ئینسانی وێشا، جە زڵم و زۆری و چێرچەپۆکی وێشا ڕۆزگار کەرد٘. ئەگەر ئی نموونەیە فاڕمێوە پەی مەسەلێ زوانی، چێوەکە تێقانتێق و وەراوەر بەرمشۆ. ئەگەر بە فرەیی حەشیمەتی بیایە، ئەشیا زوانی یۆگیروو گرد٘وو دنیای زوانی چینی بیایە، بەڵام وینی پاسە نیا و زوانی ئینگلیسی ئی شانازیشە پەی وێش دەسەبەر کەرد٘ەن. چی؟ چوون دلێ خەڵکوو ئی وەڵاتینە سەود٘اسەری و ئاواتێ گەورێ و فەلسەفەو ڕچەماڕای یاگە نهێنیەکا و سەرە بەرئارد٘ەی جە چێوە پەڕ ڕەمز و ڕازەکا ڕێخەش پێکان و بیەن مەکتەب و مەرامشا! ئانەن هەریاگێ دنیاینە یاگە پاو ئینگلیسیەکا بۆ، چاگەیچ ئاوەد٘انی و ترۆق و گەشەی بە چەموو وێت وینی. ئەمریکا، کانادا و ئۆسترالیا نموونێ دیارێ ئی باسینێ. ئی چێویچە ممکین نیا تا شەونخوونی و ئەرک و زەحمەت نەد٘ەینە وەروو وێت. دنیاو ئارۆی، دنیاو هۆشیاری و وریایی و ئاوات بەرزینە و هەرکەس گۆشوو گاوینە بووسۆ و ساتێ غافڵ بۆ، مشیۆم فاتێحەو وێش و میراسوو با و باپیریش وانۆ!! جا چێگەنە ئی پەرسێ مێ وەرۆ، داخۆم ئەرکوو منی هەورامی چی ڕۆزگارە بێ ڕەحمەنە کە گرد٘ کەس دد٘انێش بە هەسانوو بێ بەزەیی پەی مەسڵەحتی کەسی ویش و نەتەوەیش و ون هۆرلووشتەی ئێد٘ و ئەوی تێژێ کەرد٘ێنوە، چێش بۆ؟ منی هەورامی ئارۆ مشیۆم ژیرانە، وەرپەرسانە (دەرهەق بە مللەتەکەیم)، خەمەوەرانە، هووشیارانە و زانایانە بە وەرچەم گێرتەی ئاوات و ئارەزووی گەورەی و سەبەرزی پەی مللەتەکەیم چەنی مەسەلە جۆرا و جۆرەکاو ڕۆی فاڕ و جمەنە بوو. ڕاو منی هەورامی بە پاو ئا چێویە کە ئاوەز حوکم کەرۆ و ویەرد٘ەی پەڕ جە شانازی هەورامانی نیشانەش مد٘ۆ، ڕێوە فەرهەنگیەی دوور جە ڕەگ بەرپڕنای و زۆرەملێ و زۆرەزمێنە و مشێۆم پەی پارێزنای وێم و زوانیم و ڕەسەنیم ئی ڕێ گێروونە وەر. ئەر سەرەنجێ ویەرد٘یما دەیمێ وینمێ هەورامان بە درێژای تارێخی قیبلەگا یا سۆرانی واتەنی “ناوەند” بیەن پەی فرەو خەڵکا و پەی فرەو چێوا. دەسەڵاتوو زوانی هەورامی پێسە زوانی ئەدەبی کە باڵێش کێشتێ بێنێ ملوو گرد٘وو کورد٘ەواریرە، پەی ماوەو زیاتەر جە 1260 ساڵا و دەسەڵاتی دینی جە میتراییوە گێرەش تا یاوۆ ئیسلام و سەر ئەسپارای خەڵکایتەری بە گەوراو دینی چی وەڵاتەنە بە درێژای چند٘ هەزار ساڵا، تاوا نموونێ دیارێ با پەی سەلەمنای ئی باسیە. ڕۆڵێ هەورامانی ئارۆ مشیۆم کەرا کارایە هەورامان بۆوە ئا قیبلەگا و ناوەندە کە چاوەڵ بێ و ئی هەرمانێچە سەر مەگێرۆ تا ئەرک و زەحمەت و مانیایی نەد٘ەینە وەروو وێت. پی وەرواتەیە گەرەکما بۆنەو ڕۆ زوانی ئەد٘اییوە کە خەڵاتی خود٘ایی و ماوەرایین، ئی ڕوە مەبارەکەیە پەڕە دڵ مەبارەکباد٘ی واچوو بە گرد٘ واڵە و برایە ئازیزی هەورامی زوانیم و پەنەشا واچوو پارێزنای زوانی ئەد٘ایی گەورە دەین و ئەرکا ملوو شاناو گرد٘یماوە و هەرکەس چی ڕێنە بێ مەبالات و کەمتەر خەم بۆ، بە دەسی وێش قەبرەو وێش و مللەتیش کەنۆ! ئازیزا و وەشەویسا! هەرپاسە کە وەڵتەر ئیشارەما سەر دا، زوان خەڵاتی خود٘ایی و ماوەرایین و مشیۆم ئینسانی مامەڵەش چەنی کریۆ و نەکریۆ قوربانی مەسڵەحەتی سیاسی. هەرکەس و هەر مللەتێ چەنی زوانی بە تایبە چا وەڵاتە فرە زوان و فرە نەتەوانە، نائینسانی و سیاسی چەنی زوانی مامەڵە کەرۆ و زوانەکا پەناو قازانجی شەخسی وێش و نەتەوەیشەنە قوربانی کەرۆ، بێ شک و بێ هیچ پێچ و پەنا و ڕودەربایسیە خیانەتکار و ڕەگەز پەرسا و ساحیبوو هیچ کەرامەت و ئەخلاقێ ئینسانی نیا. ئارۆ ئێمەیچ پێسە ئینسانی هەورامی کە خود٘ای ژیوایش پەنە بەخشێنمێ، هەقوو ژیوای و پارێزناو زوانیما هەنما و مشیۆم چی ڕێنە گرد٘وو تواناو هێزیما وزمێ کار پەی ژیوایە ئینسانی وەراوەری. ئێمەی هەورامی ئارۆ مەبۆ تەماشاچیێ بیمێ، بەڵکوو مشیۆم دایم داواکارێ و موتاڵبەگەرێ بیمێ؛ ئند٘ا کەس لاما وەنە مەکەرۆوە. لازما چا وەڵاتانە کە ژیومێ داواکارێ وانای و نویستەی (پەروەرد٘ەی) بە زوانی ئەد٘ایی وێما، داواکارێ میدیای بە زوانی ئەد٘ایی وێما، داواکارێ بنە فەرهەنگیا پەی پەرەدای بە زوان و فەرهەنگ و ڕەسەنوو وێما، داواکارێ ژیوایە وەراوەری پێسە گرد٘وو ئینسانەکا و … بیمێ. داواکاری ئی چێوا جە دنیاو ئارۆینە چێوێ زیاد٘ نیا و ئینە کەمتەرین هەقێن کە بە پاو جاڕنامەو هەقۆقوو بەشەری دیاری کریان پەی گرد٘ ئینسانێ.
باسەکەیم کۆتای ماروو بە داواکاریە چا ئازیزە هەورامی زوانا کە هەر پلە و پایە و دەسەڵاتێ سیاسی، عێلمی، حکومی، هونەری، ئەدەبی و ئێقتێسادیشا هەن لایە کەراوە هەورامانی و دایم هەورامانشا ویرەنە بۆ و هەورامانی و زوانی ئەد٘اییشا نەکەرا قوربانی قازانجی تاکە کەسی وێشا؛ چوون قەرزارێ هەورامانینێ و باوەشەو هەورامانینە گەورێ بیێنێ و یاوێنێ بە گرد٘ چێوی.
بە ئاواتوو سەربەرزی پەی خەڵکوو هەورامانی و یاوای بە ئاواتەکاما.
سوبحان ئەمینی
سەرچەمە: هەورامان نێتهەپەگە: 1 ئەفسەر و 6 سەربازێ و 2 پۆلیسێ کوشیێ

هەپەگە ئاشکراش کەرد: "پەی تۆڵەکەردەی دیار غەریب-ی گەریلا زنجێرە چالاکیێش ئەنجامێ دێنۍ و جە ئاکامشانە دوژمن کوشتێ و بریندارێ فرێش دێنێ کە کوشیای 1 ئەفسەر، 6 سەربازێ، 2 پۆلیسێ و برینداربییەی چەندینی تەرێ پەشتڕاست کریێنێۋە".

دلێگەی یاۋنەری و چاپەمەنی سەر بە هێزەکێ پارێزنای گەلی (هەپەگە-HPG) جە ۋەڵاکریێۋی لەشکریەنە ئاشکراش کەرد: "پەی تۆڵەکەردەی دیار غەریب ئەندام جە کۆنسەو گردیی سەرۆکایەتیی کۆما جڤاکێن کوردستانی (کەجەکە-KCK)، گەریلاکێ (هەپەگە-HPG) و ژنە گەریلاکێ یەکینەکێ ژەنێ ئازادی (یەژئاستار-YJA STAR)، زنجێرە چالاکیێش دژ بە سپا ئەرەگێرەکەو تورکیای ئەنجامێ دێنێ و جە ئاکامشانە دوژمن کوشتێ و بریندارێ فرێش دێنێ".
تەمامی ۋەڵاکریا لەشکریەکەو هەپەگەی:
جە 2019/07/05 جە قەندیل، باڵەپڕە جەنگییەکێ تورکیای ئەرەگێرەری بە بۆردومان دیار غەریب ئەشناسیا بە هەڵمەت ئەندام جە کۆنسەو گردیی سەرۆکایەتیی کۆما جڤاکێن کوردستانی (کەجەکە-KCK) و دووێ گەریلێ هامڕێش بە نامەکێ شاهین و دەڤران-ی شەهیدێ کەردێ. هامڕا هەڵمەت چارەکە سەدێۋە دلێ خەبات و کۆشایی ئازادی (پەکەکە-PKK)یەنە جاگەش گێرتەبێ و کارا پەی یەکێتی نەتەوەیی کوردی مەکۆشیێنە و سەرو بنەما خەتەو ئاپۆیی پەی ئازادی ڕەنجی فرەش دا. ئا هێرشە کە دژ بە هامڕا هەڵمەت-ی و هامڕاکانش کریا، هێرش بێ دژ بە ڕێبەرایەتی و یەکێتی نەتەوەیی گەلەکەیمان. هامڕا هەڵمەت فەرماندە و سەرکردەێۋی پێشەنگمان بێنە و کۆشاییشی ئازادیش بەنرخ و بەهادارەن. هەر پۆکەی شەهیدکەردەیش بەبێ تۆڵە دەرباز نمەبۆنە و بەدڵنیای ڕژێموتورکیای و سیخوڕێ و نۆکەرەکێش باجەکەیش قورس مڎانێۋە. سەرەڕاو بەڕێزەۋە یادکەردەی جە هامڕا هەڵمەت-ی و هامڕێمان شاهین و دەڤران-ی، سەرەوەشی جە خانەوادەکانشان و سەرجەم گەلو کوردی مەکەرێمنە و ئاشکراش مەکەرمێنە کە گەریلا پەی تۆڵەکەردەیشان زنجیرە چالاکیێش ئەنجامێ دێنۍ.
چالاکییەکێ
"جە هرێمێ پارێزنای میەدیای 1 ئەفسەر و 1 سەرباز کوشیێنۍ"
9و تەمووزی سەعات 08:00و سەرسەبای، جە دەەرو ڕووبارۆکی سەر بە ناوچەو شەمزینای جە پارێزگاو جۆلەمێرگی، دووێ کامیۆنێ سەربازیێ کە ڕووەو بەرزایی خوەدێی سەر بە هەرێمو ئاڤاشین-ی جەهەرێمەکێ پارێزنای مەدیای کەوتێبێنێ ڕا، کریێنێ ئامانج و جە ئاکامەنە هەر دووە کامیۆنەکێ بە تەمامی دلێنەبریێنۍ و ئانڎە کە زانیان 1 ئەفسەر و 1 سەرباز کوشیێنۍ و 2 سەربازێ بریدارێ بیێنێ.
"جە گەڤەر 5 سەربازێ کوشیێنێ"
8و تەمووزی سەعات 19:40 دەیەقێ ئێۋارەگای، جە دەڤەرەو دەریێ جافەر-ی سەر بە ناوچە گەڤەری جە پارێزگە جۆلەمێرگی، دژ بە سپا ئەرەگێرەکەو تورکیای چالاکی ئەنجام دریان و جە چالکییەکەنە 5 سەربازێ کوشیێنۍ. "جە بۆتان 2 پۆلیسێ کوشیێنۍ"
هاموەخت جە بۆتان ماۋێۋەن پۆلیسە ئەرەگێرکێ تورکیا ەرقاڵێ ۋشکنای و ئەرەنیای خاڵێ ۋشکنایەنێ و خەڵکیشان بێزار کەردەن. گەریلا دمابەدمای ئاگاداربییەی جە دۆخەکەی، پۆلیسەکێ تورکیاشان کەردێنێ ئامانج و جە ئاکامەنە 2 پۆلیسێ کوشیێنۍ و 3 پۆلیسێ بریندارێ بیێنێ.دیوانو سەیدی هەورامی چاپ و وەڵاو کریاوە

بەرگی تازەو دیوانو سەیدی هەورامی کە 654 لاپەلێن جە ئامادەکەردەی عەبدوڵڵا حەبیبی چاپ و وەڵاو کریاوە.

دیوانو سەیدی هەورامی گەورە شاعرو هەورمانی جارێوتەر و بەشێوازیوتەری نوین چاپ و وەڵاو کریاوە.
جەی بارەوە پەلیانەو هەورامان نێت-ی ئەرەیاونانش: بەرگی تازەو دیوانو سەیدی هەورامی جە 654 پەلیٛنە چاپ و وەڵاو کریانەوە کە بە ئەرک و مانیایو نویسەرو هورسوڕیاو ویارو فەرهەنگ و ئەدەبو هەورامانی(عەبدوڵای حەبیبی) ئامان بەرهەم. ئی بەرگە جیاواز جە بەرگە وەڵینەکەیشەن، چون بەهەورامی لەیەکەودای کریان پەی شیٛعرەکاش، شونیەرە 38 پارچە شیٛعریٛ وەڵاونەکریێوە سەیدش چەنەنیٛ کە تائیسە نەدیێنیٛما و نەژنەوییٛنیٛما. یاگیٛ واتەین پەی یوەم جاری کتیبو دیوانو سەیدی هەورامی ساڵەو 1971ی میلادینە، محمەدئەمین کاردوٙخی چاپ کەردەن، لەیەکەودای شیٛعرەکاش بە زوانو کوردی کەردەن. هەواڵو چاپو دیوانو سەیدی پی جوٙرە ئامان جە زوانی نویسەریوە:
هەورامان نێت زانیاری زیاتەرش سەبارەت بە دیوانەکەی دان و ئاشکراش کەردەن: دماو یەک ساڵ ماتڵیەرە، دیوانوو (سەیدی هەورامی) جە لاو ئێنتێشاراتوو کوردستانیەوە چاپ بی و ئاما دلێو کتێبخانەو هەورامانی. ئی دیوانە کە جه 654 لاپەلێنە چاپ بیەن، سەرجەموو ئا شێعراو مامۆسا سەیدیە گێرۆنە وەر کە تا ئیسە دلێو نوسخەخەتیەکانە یۆزیاینێوە. جە وەڵینەو ئی دیوانیەنە کە نزیک بە 200 لاپەلان سەروو ئی بابەتا باس کریان:
سەیدی کێ بیەن؟
سەیدی یۆ یام دوێ؟
شەجەرەنامەو سەیدی
سەیدی پێسەو مەڵڵایوی
زوانی شێعریو سەیدی
سەیدی و عەشق و وەشەویسی
یاگێو سەیدی جە ئەدەبیاتوو هەورامانیەنە و…
دلێو ئی دیوانیەنە 111 پارچە شێعرێ ئاماینێ و بە هەورامی شەرحه  کریاینێ کە 38 پارچە شێعرێشا وەڵتەر چاپێ نەکریانێ و دلێو ئا دیوانیەنە کە بازارەنە هەن، نیەنێ.
ئومێدوارەنا هەرمانەو دیوانوو سەیدی بە دڵوو وانەرە وەشەویسە هەورامیەکا بۆ و تاوابۆم هەنگامێوە هەرچن گولالێ پەی خزمەت بە زوان و فەرهەنگیما هۆرگێروو.
عەبدوڵڵا حەبیبی نویسەر و پەیجورکار سەرەڕاو ئی بەرهەمەیە چەندین بەرهەمێ تەرێش ئامادێ و چاپێ کەردٚێنێ کە بریتینێ جە:
1- گلێرەوەکەردٚەی و لەیەکەوەدای دیوانوو مامۆسا مەولەوی جە 850 لاپەلێنە هەڵای چاپ نەبیەن.
2- گلێرەوەکەردٚەی و لەیەکەوەدای «دیوانوو بێسارانی» جە 750 لاپەلێنە کە ساڵەو 1495ی لاو ئێنتشاراتوو کوردستانی چاپ و وەڵا بیەنەوه.
3- ئاماده کەردٚەی «گوڵزاروو هەورامی» جە 650 لاپەلێنە کە ساڵەو 1396ی لاو ئێنتشاراتوو کوردستانی چاپ و وەڵا بیەنەوه.
4- ئامادٚە کەردٚەی کتێبوو «خامە و خەیاڵ»ی غەزەڵێ 9 کەسێ جە غەزەڵ واچانو هەورامانی جە 400 لاپەلێنە کە ساڵەو 1396 لاو ئێنتشاراتوو زایڵەی چاپ و وەڵا بیەنەوه.
5- گلێرەوەکەردٚەی و لەیەکەوەدای «دیوانوو سەیدی هەورامی» جە 654 لاپەلێنە کە ساڵەو 1398ی لاو ئێنتشاراتوو کوردستانی چاپ و وەڵا بیەنەوه.جە بەغداد کۆنگرەو ئەرەمەرزنای پێکئاما نەتەوەییەکان ڕێکۋزیا

جە بەغداد بە بەشداری 18 پارتێ کوردستانیێ و ئێراقیێ کۆنگرەو ئەرەمەرزنای ( پێکئاما نەتەوەییەکان پەی ئاۋەڎانکەردەی و دروستکەردەی دەوڵەتی مەدەنی و دیموکراتیکی) ڕێکۋزیا.

ئارۆ شەممە، 27-4-2019ی، سەعات 10:00 سەرسەبای، جە شارو بەغدادو پایتەختو ئێراقی، بە بەشداری 18 پارتێ و لایەنێ سیاسیێ و مەدەنیێ کوردستانیێ و ئێراقیێ، کۆنگرەو ئەرەمەرزنای ( پێکئاما نەتەوەییەکان پەی ئاۋەڎانکەردەی و دروستکەردەی دەوڵەتی مەدەنی و دیموکراتیکی) ڕێکۋزیا. کۆنگرە بەدروشمو (کۆبیەو هێزە نیشتمانی و مەدەنیەکان گرەنتی ڕاسەقینەن پەی بونیادنیای دەوڵەتی مەدەنی و دیموکراتیکی جە ئێراق) بەسیا و ئامانجەکەش دروستکەردەو دەوڵەتێۋی مەدەنی و دیموکراتییەن کە دلێشەنە مافەکێ سەرجەم پێکئاماکێ گلێرگەی جە ئێراقەنە مسۆگەرێ بکریانە.
ڕێکۋزێ کۆنگرەو ئەرەمەرزنای ( پێکئاما نەتەوەییەکان پەی ئاۋەڎانکەردەی و دروستکەردەی دەوڵەتی مەدەنی و دیموکراتیکی) ئاشکراشان کەردەن: "کۆنگرەکە چەندین ڕووێ بەردەۋام ببۆنە و دلێشەنە جەخت جە قبوڵکەردەی هەنتری و مسۆگەرکەردەی مافێ سەرجەم پێکئامایەکان جە ئێراق مەکریۆۋە".
یاگێ بەیادئاۋردەیەنە، جە ئێراقەنە چەندین نەتەوێ و ئتنیکی جیا جیێ هەنێ چوون: کورد، عەرەب، تورکومان، ئاسوری سریانی کلدنی، ئەرمەنی و چەندین ئایینێ و ئایینێزێ چوون، ئیسلام (شیعە و سونە) خرستیانی (کاتۆلیک و ئەرتۆدۆکس)، ئێزیدی، سائبە و یارسان (کاکەیی، ئەهلی حەق، هاواری، عەلەوی).جە هەولێر، سەرێکانی و تربەسپی سەدان دۆنمێ خەلە و خەرمان سۆچنیا

جە هەولێر، سەرێکانی و تربەسپی سەدان دۆنمێ جە خەلە و خەرمانی ئێر دریێ و سۆچنیێ.

جە دەگاو سفەیە-ی کاکەیی-نشینی سەر بە شارچەو خەبات-ی جە پارێزگاو هەولێری سەدان دۆنمێ جە خەلەو خەرمانی و کاڵگە کشتوکایەکان ئێر دریێ و جە ئاکامەنە سەرجەمشان سۆتێنێ و زیانی فرەی ماددییش بە هیتیارێ ناوچەکەی و ژیۋگەی یاونان.
جە لایێ تەرەۋە، جە دەگاو گەشتۆی سەر بە شارو سەرێکانی ڕۆژئاڤاو کوردستانی سەربازە ئەرەگێرەکێ تورکیای بەئەنقەست ئێرشان نیان خەلە و خەرمانو هیتیارە کوردەکانەۋە و جە ئاکامشەنە دەیان دۆنمێ جە کاڵگە کشتوکاڵیەکان بە تەمامی سۆچنیێنێ. ئەگەر تیمەکێ ئێرکوشانی فریا نەکەوتێنۍ و ئێرەکەشان کۆنترۆڵ نەکەردەبیێ زیانەکە چەندین قاتێ زیاتەر بێنە.
هەرپاسە جە پانیشتو ناوچەو تربەسپی، خەلە و خەرمان و کاڵگە کشتوکاڵیەکێ جە چەندین دەگێنە ئێر دریێنێ و جە ئاکامشەنە ڕووبەرێۋی سەدان دۆنمی سۆتەن. چاگێچە تیمەکێ ئێرکوشانی فریا هیتیارەکان کەوتێنێ و ڕاشان جە تەشەنەکەردەی زیاتەرو ئێرەکەی و زیانەکانش گێرتەن.
یاگێ بەیادئاۋردەیەن، کە ماۋێۋەن جە مەخمور، کەرکوک، خانەقین، خورماتوو، داقوق سەر بە کوردستانی وارینی و جە حەسەکە، عەفرین، کۆبانێ، سەرێکانیێ، تربەسپی و ناوچە جیا جیاکێ سەر بە ڕۆژئاڤاو کوردستانی، دارستانێ و خەلە و خەرمان و کاڵگە کشتوکاڵیەکێ هیتیارە کوردەکان بە ئەنقەست ئێر مەدریانە و سۆچنیانە. ئێردای و سۆچناکەی جەلاو داعشی، هێزەکێ سوپا و چەتەکێ تورکیای و عەرەبە شۆڤینیەکێ ئێراقی ئەنجام دریان. جە ڕۆژئاڤاو کوردستانی بڕیا دریان تا قەرەبوو زیانۋنەدریاکان بکریۆۋە، بەڵام جە کوردستانی وارین و ناوچە کوردستانیەکێ چێرو دەسەڵاتداری ئێراقی تا ئیسە هیچ باسێ جە قەرەبووکەردەی نییەن و ئانێچە هیتیارە کوردەکێش نیگەرانێ کەردێنێ.وەزارەتو میراس فەرهەنگی ئێرانی: هەورامان بنۋیسدیٛنە و بواچدیٛنە

وەزارەتو میراس فەرهەنگی ئێرانی بڕیارش دا، جەی دما هەۋاڵەکانە، نۋیستەیێ و گفتوگۆ فەرمیەکانە جیاتی (اورامان، اورامانات)ی (هەورامان) بنۋیسیۆنە و بۋاچیۆنە.

پەیوەندیە گردینیەکیٛ وەزارەتو میراسی فەرهەنگی و گەشوگێڵی و پیشە دەستینەکانو ئیٛرانی جە ئاگادارۍنامێۋەنە ڕانماییش دان : جەی دما جە هەۋاڵێ و سازییە یاۋنەریەکان، نۋیستە و گفتوگۆ فەرمیەکانو سەرتاسەو ئێرانیەنە پنەۋازەن تا جە جیاتی (اورامان، اورامانات)ی (هەورامان) بنۋیسیۆنە و بۋاچیۆنە و ڕەسەنایەتی هەرمێو هەورامانی بە ئا جۆرە کە ئەرەنیشتەکێش نامێش مەبەرانە و تاریخەنە نامێش تۆمار کریان بنۋیسیۆنە و بۋاچیۆنە و بپارێزیۆنە.
جەی ۋەڵتەر جە هەۋاڵە و سازییە یاۋنەریەکان و نۋیستە و گفتوگۆ فەرمیەکانو سەرتاسەو ئێرانیەنە (اورامان، اورامانات) بەکاربریان و جە ئیسەولا ئەی جۆرە جە نۋیستەی و گۆکەردەی بە هەڵە دریان قەڵەم و نمەبۆنە بەکاربریۆنە.ئەژناسنای دەگایەکانو کوردستانی کە نامەکێشان هەورامیێنێ

هەورامان جە وریەدەنە ئەردنگاریێوی فراوانتەر بییەن و فرێوە جە ناوچەکێ کوردستان-یەنە سەرەڕاو ئانەیە کەوتێنێ بەرو هەورامانی بەڵام نامەکێشان هیشتای هەورامیێنێ و پەیجۆرکار هومایون محەمەدنژاد نامێ ژمارێویشان جە پەلیانەو هانە بەرچەم-ەمنە وستێنی ڕووە.

یۆ جە بەڵگەکا پەی سەلەمنای ویەردە و یام شۆنەما و یاگە پاو هەر زوانیوی جە هەر کۆگا و ماوا و یاگێ و دەگا و شار و وەڵاتیوەنە، نامێ هانە و چەم و دۆل و کەش و هەوار و یاگێ و ئاسەوارێ قەد٘یمیێ و نامێ دەگایەکاو بڕێو جە مەحاڵوو کوردەواری ، نامێ هەورامیێشا هەنێ و ئی نامێ ئانەیە سەلەمنۆ یام زەمانێو ئی یاگێ ، یاگێ ژیواو خەڵکیوی بیەن کە هەورامی زوانێ بیێنێ یام بە پاو دەسەڵاتی زوانی بیەن کە بە پاو بەڵگەی بڕێو جە شاعێرەکاما هەرچن هەورامیێ نەبیێنێ،بەڵام بە زوانی هەورامی، شێعرێشا واتێنێ پێسەو:مامۆسا مەولەوی ،مامۆسا ئەحمەد٘بەگی کۆماسی،مەستوورەی ئەردەڵان، مەهجووری و...... ئێمەیچ ئینە چن ساڵێوا جە خەڵکوو ئا دەگایا کە نامێ دەگا و هانە و یاگەکاشا هەورامیێنێ قسە و باسم کەردەن و خەریکوو گلێرەوکەردەی ناموو ئا یاگا بیەنا،پەی نموونەی بڕێو ئا یاگا نامێ بەروو، ئاواتم ئانەن خود٘ای بێ وێنە یارد٘یم بد٘ۆ ،ئی هەرمانێ تەمامنۆ. 1دەگایەکاو مەریوانی جە بەشوو سەرشیو، تایبەت کۆماسی: "بلچەسوور"،"هەڵیزئاوا"،"دەرەهەر(هەرد)"،"وەرۆ"،"کۆرەدەرە"،"مامۆڵە"،"ول"،"دەرەوەزان"،"هەنگەژاڵە"،"دەرەویان" ،شانشین،وەنێنەی سەرەین،وەنێنەی وارین:دەرە پەمان، دەرەوەزان، دەرە بەیان،دەرەویان، دەرە زیارەت، تاڵەجەڕ، سۆتە،لاوێسان،گولان، هەنگەژاڵە، ول، مەی دۆڵ(مەیدۆڵ)، شاهید٘ەر و ...
جە بارەو نامێ ئی دەگایا و کەش ،هانە،چەم،دۆڵ،مەڕ و مڵکەکێشا هەورامیێنێ جە تاریخ و دەمواچوو خەڵک و نەقڵی سینە بەسینە،جە زەمانەو ئەردەڵانیەکانە،سەردەمدار و حاکێمێ ئەردەڵانی چەنی هۆز و بەگزادەکاو هەورامانی تایبەت ،بەشوو ڕەزاو کەمەرە کە هەتا خرووسە و سنە حاکمیەتشا کەردەن ، پەیوەندیشا نەبێ و ئاژاولێ و قین وغەرەز بەینشانه بێ ، و ماچا جە سنە و مەریوانەنە ،چەنی کۆگاوهەورامیەکا و دەگاو وئا یاگێ هەورامیێ نیشتەگاشا بێ ،پلامار دریێ و ئاوارێشا کەردێ و ئا سەردەمە ماچاش پەنە"هەورامی قڕان " و هەر یاگێوە هەورامی بیەن،هەورامیەکەشا لابەردەن و هۆزێوتەرشا وستەن یاگەکێش ،جە سنەنه ،ئەردەڵانیێ و جە مەریوانەنە تایبەت جە کۆماسیەنە ،تایفێو کە جە کرماشان ئامەبێنێ و مەڕ وماڵات و گەلە و حەیوانیوی فرەشا بێ و ساحێب دەسەڵاتێ بیێنێ ،لوەرگاو کۆماسی یۆ جە لوەرگاعالەکاو کوردەواری بیەن و خەڵکەکەش هەورامیێ بیێنێ،هەورامیەکێشا جە کۆماسی و سەرشیو و مەریوانەنە ،زنیێشارە و یاگێ و یانەکاشا تاڵانێ کەردێ، و قڕانوو هەورامیەکا ئەپی جۆرە باسشا کەردەن و بۆنەو دەسەڵاتوو هۆزوو کرماشانی جە کۆماسی و پەلاماروو بەگزادەکاو هەورامانوو دزلیێ وشامیان نەتاواشا ، هۆزەبێگانەکا لا بەرا و ئاوارەهەورامیەکێ پەی هەمیشەی جە یانە و وەڵاتوو وێشاوە دوورێ کەوتێوە،یۆ جە ڕێخەو کرماشانی بیەو کۆماسیەکا تایبەت جە زوانوو دەگاو لاوێسانی دیارا پێسەو کرماشانیا هۆرە ماچا و ئەرائەراو کەلهۆری کرماشانی دلێ قسەکاشانە دیارێنێ.
ئەڵبەت بە پاو ویەردەو وتاریخی شێعرەو هۆرمزگانی بە ئاماو سپاوئێسلامی(عەرەب)ی،هەورامی قڕان ڕێخەی تاریخیش بیەن.
هەڵووچان،مەڕووسوڵتان ئەحمەدی."هەڵیزئاوا"، هانەکۆر (کۆیر)جه هەڵیزئاوا،هانە ڕەون
دەگایەکاو کورە دەرە و بەردی سپی:
سێ دانە واچە/ یەرێ دۆڵێ و دۆڵی چەمە
2 دەگاو "دەگاگا"ی جە سەرشیو شاروو سەقزی 3  شاروو "دێهگولانی" کە جە زوانوو خەڵکەکەیشا ماچا"دێ ولان " یانی دەگاو ولا یانی گوڵا دەگاو "هەڵیزئاوا"ی جە شاروو دێهگولانی-دێ ولان 4  دەگایەکاو "هانەشێخان"و"دەرە وەران"جە بەشوو خاو ومیرئاواو شاروو مەریوانی
پەی نموونەی ناموو هانەکاو دەگاو هانەشێخانی :سۆڵە،هانەسواران،هانە خول
ئەڵبەت بە پاو واتەو خەڵکوو دەگاو هانەشێخانی، وەڵتەر یانی نزیکوو حەفتاساڵێ چێ وەڵ، خەڵکوو ئی دەگای جە یاگێوتەرەنە بە نامێ"سۆڵە"ی ژیواینێ ، کە ئاگەیچە هانێوش بە نامێ سۆڵەی بیێنە و ماچایچ ئاوەکێش سۆڵە بیێنە. 5دەگاو"دەرەتفێ،دەگاشێخان،نێ،کانی سانان" جە بەشوو مەرکەزی شاروو مەریوانی 6-دەگایەکاۆ"تفلیێ"،قەڵاگا،قەڵاجێ،وڵانە(گوڵانە)جە بەشوو مەرکەزی شاروو سەڵواوای.هانەوهەڵووچان جە قەڵاگا
هومایون موحەممەدنژاد:"بەڵگەو ویەرد٘ەو دەگاشێخانی نامێ هەورامیەش وێش دیاری ویەردەیشەنە ،بە پاو بەڵگەو ئایەتوڵڵامەردۆخ و مەڵڵاکەریم مۆدەرڕێس و مامۆساو هانی دنی ، ئێ دەگا جە لاو شێخ عەبدولغەفاری مەردۆخی ئاوەدانە بیێنە وەڵتەر واتەنشا"دەرەوشێران"کە وێم پێسەو بەڵگەی گردوو بابەتەکەیم هەنێ و بە پاو بەڵگەی شێخ عەبدولغەفار نەوە و کناچەزاو شێخ شەهابەدینی زاوەریا ،هەسوورەو ئەمیرموحەمەی مەردۆخی کە تاتەو مەڵڵاگوشایێش و ئەد٘ایچش کناچوو شێخ شەهابەدینی زاوەری بیێنە."
هانەی یاو،نەزار سمۆرە،هانە نەوە،هانەی پیس
گردی گەڕۆڵ،هانە مامۆ خاڵ،چەم تەوەنە سیاو
ناو ملان،شەیان،بوولیانێ،دارە شۆخە.
ئانە
یچە ئێشارە کەرمێ کە نامێ هانە و کەش و هەوار و.... ئا دەگایا هەورامیێنێ پێسەو:
قەڵاجێ کە فرەو خەڵکەکەیش بۆنەو نزیکی چنی دەگاو قەڵاگای و خەڵکوو ئاوارەو هەورامانوو لهۆنی ، هەورامی قسێ کەرا ،بەڵام بە پاو واتەو یۆ جە قەد٘یمیەکاشا،"مەڕەکان"کە واژێوە هەورامیێنە ، پەوکەی جە سۆرانیەنە ،واژێو"ئەشکەوت"ی هەنە،و ئینەیە سەلەمنۆ کە هەورامی ئەچی یاگێنە ، شۆنەماش دیارەنە.
هانەخاتوون ،باخووسەرتیپ ،هانەهەڵووچان جە قەڵاگا
دەگاو تفڵیێ هانه و کەش و دۆڵەکێش پێسەو:
دەشتە ڕەقێ،ولەسمت،زەل
7دەگاوگۆشخانی کە فرەو یاگێ و هانەکێشا هەورامیێنێپێسەو: هانەپلوورە(پلوورێ)،هانەوشاوان،هانەومزگی،هانەومیران، هانەوحوسەینی،)هانەو وسەینی)،هانەمزی،تەوەنە ترەکاوی، بەلەجاڕ، گوڵبەن،مێزەران،سوورە زەمینە،هانە کۆتە،چەمەی مەرو.
ئەڵبەت بە پاو بەڵگێوی کە جە سایتوو دەگاوگۆشخانێ نامێ وەڵینەو ئی دەگای هانەمزران بیەن
ئینه دەقوو نویستەکەی:
8نامووهانەکاودەگاونژماری جە بەشوومەرکەزی شاروومەریوانی :هانەهەلامان  هانە نوە  هانە پیس  هانەگەرمڵە
9 نامێ کەش و هانێ جە دەگاوقەڵاجی جە بەشوومەرکەزی شارووسەڵواوای:کەشوو"هەشەرا"ی  هانە چیالە
10 نامێ کەش و هانێ جە دەگاوپێچوون"ی جە بەشووکۆماسی شاروومەریوانی: هانەو کانی دەرەسیاوی  هانە گێڵۆن
11 نامێ کەش و هانێ جە دەگاوباقلاوای جە بەشووکەڵاتەرزانی شارووسنەی:
کەش: شایەن، ماڵیەر، تەکیە، کایەنە، قشڵاخ، هەنجیلێ، شێخاڵی، هانەسیمێ، باخەورە، شێخەڵە، دەرەکێ، داڵاوێ، وەریەدزە
دۆڵێ: پلەی شێخ، چاڵ پەچە، چاڵ پیاز، چاڵ بام، دواوان، دۆڵەوێ، لای ئاسیاو، مەڕەجیکێ، گوێزەداریاوەکە، دەورێش عەبە، ملەکەوە، سماقەکان، لارەشەتە، جۆی سۆفی، گوڵ وەنەکە، شێخەڵەی، هەسەناڵی
دەشتێ:خەسراوا، ڕاسی داڵاوێ، بانەسوورێ، تەختەی شێڵانان،گزرەجاڕ، لامەر، مەنیان، بان بنەوان، دەیمەورێ، دەشتەلە، جاڕ شێخ باقی، پشت بنجۆ، ڕاسی جۆی سۆفی، ڕاسی قشڵاخ،
چەم و جۆگێ: هەژدەنێری، جۆگەورێ، سەنێراو، شایەن، ئاسیاو ئاغە، گۆم عاسیە، باخچە مریەم، گۆمە گێج، داوان، قەڵوەزەکە،
هانە(هانێ): چیاو، ملەکەوە، گەنەمێری، ناوەدۆڵ باخەورە، هانەسیمێ، چنار، لۆجاڕ،سۆفێخنەزەر، ....
یاگێ و شۆنێوتەرێ:حەوزە کۆنێ، بەرهێوانەکەی مولانا خالێد، حەوش خانەقا، ئاسیاو شێخ.
قەڵا و تەپە: قەڵای شایەن، تەونە قۆت، تەپ لۆشتە یا هەمان تەپ فەیلەقووز
ئاساوەکێ: ئاسیاو شێخ ، ناوتەڵانەکان، بەڵکەڕێز (هەژدەنێری)، چاڵ پەچە.
12 نامێ کەش و هانێ جە دەگاونشکاشی جە بەشوومەرکەزی شاروومەریوانی:کەشوو "ت
ەوەنەماران ،تەوەن بالووک،تەوەنەسوور،هانەویان،هانەسیر،پیر یووسف
13 واژەو نامێ دەگایەکا:کەرگێنە،دەرەویان،گەزە دەرە، جە بەشوو کەڵاتەڕزانوو سنەی. 14 نامێ کەش و هانێ و نامێ دەگاو"دەگاشێخان"ی جە "بەشوو مەرکەزی شاروو مەریوانی:هانە شێخان-هانه کەن و... 15 دەگایەکاو"هانه گلان" و "قەڵوزه" جه بەشوو "سراب قامیش"شارووسنەی 16 دەگاو"شینه" و "شینه" شەریف ئاوا"ی جه بەشوو "نران"شارووسنەی 17 دەگاو"قووری قەڵا"ی نامێ وەڵینەش "دەرەمەڕان"بیەن 18 دەگاو"حەشەمەر"نامێ وەڵینەش هەشەمەڕە بیێنە کە واژێوە هەورامیەنە. 19 دەگاو"بزگۆرە"نامێ زووتەریش بزوەڕە بیەن. 20دەگایەکاو"بێوڵە،شەروێنە،دۆواڵی،هەش پشۆڵێ، هانەولان،باخان، لۆلم، هەوش،دۆڵەودەرەی، جە بەشوو کڵاشی (شارووسەلاسی باباجانی) 21دەگایەکاو"تەپان"جە بەشوودەشتوو ئێزگڵەی 22دەگایەکاو"هەڵۆڵی،بێوەن وارین و سەرین"کەش وهانەو پوینە جە کڵاشی و باوەجانیەنە. 23دەگاو"دەرەبەیان"ی نزیکوو شارووپاوەی 24کەش ومەڕەو"مەڕەخێڵ"ه جە بەشوو ئیناخی باینگانی 25دەگاو"بەلەبزان"جە بەشوو باینگانی 26 دەگاو تەرەهەنە جەمەرزوو تاوەگۆزی 27 دەگاوبیاشۆشی نزیکووشاروو جوانرۆی 28دەگاو مێوان"ی جە بەشوو باینگانی،نامێ هانەکاش (هانە سڵێمان،مەیگۆرێ) 29 شارە گولالەو"بانەورێ"بەشوو شارەسانوو پاوەی ،کە نامێش هەورامیەنە. "بانەوڕێ" شارۆچکەیەکی سەر بە قەزای پاوەیە، نزیکەی (1000) ماڵی تێدایە و (4000) کەس دانیشتوانیەتی، هەڵکەوتەی جوگرافی ئەم شارۆچکەیە لەنێوان دوو شاخدایە، لە باکووریەوە شاخی (ئاتەشگە) و لە باشوورەوە شاخی "ڕیاوکۆ"یە. لەناو سنوری جوگرافی هەورامانی لهۆندایە و (17)کم لە شاری پاوەوە دوورە، دانیشتوانی ئێرە بە "عەشیرەتی ئیمامی" ناسراون کە پێکهاتەیەکی گرنگی ئێلی جافن، لە ڕابردوودا ژیانێکی کۆچەرییان هەبووە و ساڵانە دووجار بارگە و بنەی خۆیان پێچاوەتەوە، لەوەرزی زستاندا لە دەوروبەری رووباری سیروان و پێدەشتی شارەزوور و پارێزگای هەڵەبجەدا نیشتەجێبوون. لە وەرزی هاوینیشدا دەهاتنەوە بۆ کوێستانەکانی (شاهۆ و مەیگۆڕێ و سورەوان و هانەسڵێمان). (بانەوڕێ) وشەیەکی هەورامیە و دوو بۆچوونی لەسەرە، یەکێکیان پێی وایە بەفرێکی زۆری لێ باریوە و خانووەکانی رووخاندووە، بۆچوونی دووەم پێی وایە جێگەی کشتوکاڵ کردن بووە و زۆرتر(پەموو)ی تێدا چێنراوە، لەهەورامیدا بە پەموو دەوترێت (وڕێ) مێژووی نیشتەجێبوون لەم گوندەدا لەدوای رووخانی سیستەمی پاشایەتیەوە لە ئێران دەستپێدەکات و لە ساڵی 1979ز بە دواوە ئاوەدانکراوەتەوە.
30دەگایەکاو:"کۆرەدٚەرەو نساری و کۆردٚەرەو خۆرەتاوی" جە شاروو کامیارانی. 31 دەگاو ژریژەی سۆرانێنێ بەڵام بڕێ کەلێمێ هەورامیێ، جە قسەکاشانە ماچا،پەی نموونەی ماچا: هەرمان،ئەدٚا و ... یاگێ دەور و بەرشا نامێ هەورامیەنە...پێسە:هانەشامەسوور..هانەسادٚەتە...مێدٚان و.... 32دەگاو خانمەشێخان جە بەشوو خاوومیرئاواو شارەسانوو مەریوانی:کەشوو حەوتەوانان،کڵاوکەوە 33 دەگاو هەڵیزئاوای جە کۆماسی مەریوانی:کەشەکاو:شێخەڵە،کەنە،میاجوان،بەرتەن،پشت تەن،مەڵڵاژن، گێڵاخەجاڕ، سەیجنە،لاتەوەن،وەزەکوێر نامێ دەشتەکاش:ئەحمەدٚئاوا،پەڕجول،ئەسماو،جەماڵ،سوورەوان،سەرخوان 34 دەگایەکاو وەشەدەرە(خوش درە) ازتوابع بخش سرشیو شهرستان سقز 35 دەگاو میانەی ،ئاڵف جاڕوو سەر هەورێشان جە کویسانوو کوڕەمیانە 36 دەگایەکاو:دەرەوشکە و تاڵەوەران جە بەشوو تێژتێژی 37 دەگاو سەرنژماری:هانە پیس ، هانەنەوە، مالۆسان، هانەهەلاماننەتەوە یۆگێرتەکێ: تورکیا دژ بە کوردی تاوانێ جەنگیش ئەنجامێ دێنێ

نەتەوە یۆگێرتەکێ ئاشکراش کەرد: "ڕژێمو تورکیای و تاقمە چەتەکێش دژ بە کوردەکێ ڕۆژاڤای تاوانێ جەگیشان ئەنجامێ دێنێ و پنەوازەن جە ئی بارەوە تورکیا وەرپرسیاری بگێرۆنە ئەستۆش".

پەیجۆرکارێ سەر بە نەتەوە یۆگێرتەکان سەبارەت بە تاوانەکێ ڕژێمە ئەرەگێرەکەو تورکیا و تاقمە چەتەکانش کە جە وەرئاوا (ڕۆژئاڤا)و کوردستانی ئەنجامێشان دێنێ ڕاپۆرتشان وەڵاوکەردەنەوە. جە ڕاپۆرتەکەنە تورکیا و تاقمە چەتەکێش بە وەرپرسیارێ جە ئەنجامدای تاوانێ جەنگی بەنامێ کریێنێ و جە ئی بارەوە وردەکاریێش وستێنێ ڕووە.
گرنگتەرین بەشێ ڕاپۆرتەکەی:
"چەتەکێ تورکیا تاوانێ قورسێشان ئەنجامێ دێنێ"
جە مانگەو 10و ساڵێ ویەردێ (2019) هێزەکێ تورکیای و تاقمە چەکدارە هەمکارەکێش جە سەرنیشتو سوریای ناوچێوی فراوانشان کۆنترۆڵ کەرد و ئۆپەراسیۆنی سەربازیشان دژ بە هێزە کوردیەکان ئەنجامدا. جە ئۆپەراسیۆنەکەنە دەیان هەزار هاموڵاتیێ کۆچبەرێ بیێ و یانەکێشان بەناچاری چۆڵێ کەردێ. هامکات تاقمە چەکدارەکێ سەر بە تورکیای تاوانێ قورسێ جەنگیشان دژ بە هاموڵاتیە مەدەنیەکان ئەنجامێ دێنێ.
"چەتەکێ دڕندانە هەڤرین خەڵەف-ەشان کوشتێنە"
جە 12-10-2019ی، سەرۆکەو پارتو ئایندەو سوریای هەڤرین خەڵەف-ە تەمەن 35 ساڵانە و شۆفێرەکەش جەلا چەکدارەک کەتیبەو 123ی سەر بە بەنام سوپاو نیشتمانی سوریایەوە دەستگیر کریێنێ و بە شێوازیوی دڕندانە ئەنشکەنجە کرێنێ و دماتەر گوللەوارانێ کریێنی و ئاسەوارێ ئەشکەنجەکەی بە جەستەشانەوە دیار بییەن.
"مشیۆم تورکیا وەرپرسیاری قبوڵ بکەرۆن و ئەنجامدای تاوانی جە ئەستۆ بگێرۆن"
تاقمە چەکدارەکێ سەر بە تورکیا تاوانێ جەنگیشیان دژ بە کوردی ئەنجامێ دێنێ و سەرەڕاو کوشت و بڕی، دەستشان دان تاڵانی. هەمان ڕۆچ کە هەڤرین خەڵەف-ە و شۆفێرەکەش دڕندانە کوشیێنێ، باڵپڕە جەنگیەکێ تورکیا کاروانێوی مەدەنیشان کەردەن ئامانج و جە ئاکامشەنە 11 کەسێ گیانشان جەدەستدان و 74 کەسێ تەرێ بریندارێ بیێنێ. بە پاو بەڵگەکان و قسێ چەتەکان، جە جەنگ و ئۆپەراسیۆنەکەنە کە دژ بە کوردی ئەنجام دریان، تورکیا بە ڕەهایی پاڵپەشتی چەتەکانش کەردەن. پۆکەی مشیۆم تورکیا وەرپرسیاری قبوڵ بکەرۆن و ئەنجامدای تاوانی جە ئەستۆ بگێرۆن.تیمێ تۆڵەکەردەی چالاکیێش ئەنجامێ دێنێ و کۆپتەر-ێۋشان ۋستەرە

تیمێ "تۆڵەکەردەی شەهید چیاگەر و شەهید زەریان"ی دژ بە گۆشەگیرکەردەی ڕێبەر ئۆجالانی زنجیرە چالاکیێش ئەنجامێ دێنێ و جە ئەستەنبۆڵ کۆپتەر-ێۋشان ۋستەنەرە.

چالاکییەکێ دژ بە گۆشەگیرکەردەی ڕێبەر عەبدوڵا ئۆجالانی فراۋانتەرێ مەبانە و جەی چوارچێۋەنە گرووپێۋ کە وێش پێسەو "تیمێ تۆڵەکەردەی شەهید چیاگەر و شەهید زەریان"ی نامێ بەردەن ۋەڵاکریاش دان و ئاشکراش کەردەن: "ئا کۆپتەرە کە جە 11و شوباتی جە ئەستەنبوڵ کەوتەبێرە و جە چالاکی تیمەکێ شەهید چیاگەر و شەهید زەریانی ۋزیانەرە. چالاکییەکە بە باڵەپڕی درۆن ئەنجام دریان و پەرۋانەو کۆپتەرەکەیش پنەکریان ئامانج. جە ئاکامشەنە کۆپتەرەکە ۋزیانەرە و 3 ئەفسەرێ و 2 سەرربازێ ڕژێم-و تورکیای کوشیێنێ".
گرووپەکە نامێ 2 ئەفسەرێ و 2 سەربازێ کوشیێ دلێ هەلیکۆپەرەکەیش پی جۆرە ئاشکرێ کەردێنێ: "ئەفسەری باڵەپڕۋان ئومیت ئۆزەر، ئەفسەر سەمیح ئۆزجان، سەرباز ئیلیاس کایا و سەرباز یاکووپ ئاڤشار". بەڵام نامێ یو جە ئەفسەرە کوشیایەکان تا ئیسە نەزانیان.
هەر جە ۋەڵاکریاکەنە ئاشکرا کریان، هاموەخت جە شارو ئامەدی و دیسان دژ بە گۆشەگیری ئیمرالی تیمەکێ " تۆڵەکەردەی شەهید غەمگینی و شەهید فەراشین سیدار"ی، 11 دوکانێ و کارخانێ و 3 مارکێتێ (BĬM)ی کە هینێ کەسە نزیکەکێ ئاکەپەی بیێنێ سۆچنێنێ. هەرپاسە سیخوڕێۋی ئاکەپەیی کە هەرمانبەرو هەرمانگەو پۆستی بییەن و سیخوڕیش پەی ڕژێمو تورکیای کەردەن کوشتەن".جە زاخۆ سەربازەکێ تورکیای گەنجێۋی کورد-شان کوشت

جە زاخۆ سەربازە ئەرەگێرەکێ تورکیای جە یەکەم ڕۆو چەژنێنە تەقەشان جە گەنجێۋی کوردی کەرد و کوشتشان.

ئارۆ 3 شەممە، جە سنورو شارو زاخۆی سەر بە پارێزگاو دهۆکی، جە یەکەم ڕۆو جەژنێنە سەربازە ئەرەگێرەکێ تورکیای تاوانی تەرشان ئەنجام داۋە. سەرچەمەکێ هەۋاڵی جە زاخۆ ئاشکراشان کەرد: "سەربازەکێ ڕژێمەکەو ئەردۆغانی بە بێهۆکار تەقەشان جە کوڕە کوردۋی ئێزیدی بە نامێ (ئەمین ساڵح) تەمەن 22 ساڵێ کەردەن و دەمودەست کوشتەنشان. نامبریا کاتێ سەرقاڵ بییەن بە هەرمانێ و باغداری، کریان ئامانج و گیانش جەدەست دان".
(ئەمین ساڵح) جە دمای فەرمان و کۆمەڵکوشی ئێزیدیەکان جە ساڵەو 2014ی، کۆچبەر بییەبێ و جە زاخۆ نیشتەجا بییەبێ و چاگە پەی بژێۋیش دەشتش کەردەبێ بە کرێکاری و باغداری و تا دەرنجام سەربازە ئەرەگێرەکێ تورکیای کوشتشان. زانیا، دما بەدمای کاروباری پزشکی و یاسایی تەرمەکەش ڕەوانەو شەنگالی کرانەۋە و چاگە ئەسپەردە کریان.
جە زاخۆ یەکەم جار نییەن کە سەربازەکێ تورکیای بێهۆکار هاموڵاتیێ کوردی مەکوشانە، ساڵێ ۋیەردێ سەربازەکێ ئەردۆغانی زارۆڵێۋی تەمەن 12 ساڵانشان بە نامێ (ماهیر عەلی) بە هەمان شێوە جە باغێۋەنە کوشتە بێ.قوربانیەکێ سریلانکای بیێ بە 290 کوشیێ و 500 بریندارێ

بە پاو دمایین ئاماری قوربانیەکێ کەردە تەرۆرستییەکێ و ئەۋەتەقنایەکێ سریلانکای بیێ بە 290 کوشیێ و 500 بریندارێ.

هیزی یەک شەممە کە جەژنەو پاکی بێ، جە سریلانکا پێسەو سەرجەم جیهانی کریستیانەکێ جە کلیسا و یەگە کردییەکان و یانەکانشانە سەرقاڵێ پەرستش، نییایشی و ئاهەنگێڵنای بێنێ. جەی وەختەنە جە 3 کلیسێ و 4 هۆتێلێ-نە 8 کردێ تەرۆرستیێ و ئەۋەتەقنایێ دڕندانێ ئەنجامێ دریێ بێنێ و جە ئاکامشانە سەدان کەسێ کوشیێ و بریندارێ بیێ. بە پاو دمایین ئاماری کە پۆلیس و وەزارەتو تەندروستی سریلانکای ئاشکرا کردەن، قوربانیەکێ 290 کوشیێ و 500 بریندارێش دەرباز کەردەن. وەزارەتو بەری ئاشکراش کەردەن: 36 کەسێ جە کوشیاکان بیانیێنێ و ئاشکراش کەردەن، کە شناسنامەو 5 هاوولاتیێ بەریتانیێ، 3 دانیمارکیێ، 3 هندستانییێ و 1 پرتوگالی پەشتڕاستێ کریێنێ کە کوشیێنێ و هەوڵ و تەقەلا پەی ئاشکراکەردەی قوربانیە بیانیەکان بەردەوامەن.
پۆلیسی سریلانکی جە ۋەڵوکریێۋەنە ئاشکراش کەردەن: پەیوەست بە پەیوەست بە کەردە تەرۆرستیەکان 24 کەسێشان دەستگیرێ کەردێنێ و پەیجۆری جددی دەستش پنە کریان. پۆلیس زیاری و وردەاری زیاتەرش نەدان، تەنها ئانەشە ئاشکرا کەردەن کە دەستگیرکریێکێ سەر بە تاقمە تندڕەوەکانێ.
ڕانیل ویکر مسینگە سەروەزیران سریلانکای ۋاتەنش: پنەۋازی بە ۋنەکۆڵای و پەیجۆری خێرای هەن جە کەمتەرغەمی و وەڵتر نەگێرتەی ڕاوجای ئەمنی جەلاو پۆلیس، ئاساییش و دەستگا ئەمنیەکانۋە. نامبریا سەرەڕاو ڕەخنەیش جە کەمتەرغەمیەکەی، بەڵێنش دان تا سەرجەم تاوانبارێ و هامکارەکێشان کە دەستشان جە کەردە تەرۆرسیەکان و ئەۋەتەقنایەکانەنە هەن دەستگیرێ و دادگایی بکریانە.
جە 2009وە دەوڵەتو سریلانکای بەدەیان هەزار کەسێ تامیلیێش کۆمەڵکوشێ کەردێ، کەردە تەرۆرستیەکێ و ئەۋەتەقنایەکێ یەک شەممەی ۋیەردەی هوناویتەرین ڤیەرێ ئا وڵاتەیەنێ.هۆرام: هامشێوەو هەڵەبجەی جینۆسایدو گەلو کوردی بەردەواما

پلاتفۆرمو هۆرام-ی بەبۆنەو 31مین ساڵیادو جینۆسایدو هەڵەبجەی بەیاننامەش دان و ئاشکراش کەردەن: "هامشێوەو هەڵەبجەی، جینۆسایدو گەلو کوردی بەردەوامەن".

پلاتفۆرمو هۆرام-ی جە پانیشتو کوردستانی بەبۆنەو 31مین ساڵیادو جینۆسایدو هەڵەبجەی بەیاننامەش دان و دەستنیشانش کەردەن: "هامشێوەو هەڵەبجەی، جینۆسایدو گەلو کوردی بەردەواما و دمای کیمیاواران و جینۆسایدو خەڵکو هەڵەبجەی، تا ئیسەیچ تەرسی جە جینۆسایدکەردەی گەلو کوردی بەردەواما و دماییش نامان و تاوانەکاو هامشێوەو هەڵەبجەی بەشێوەی جیاواز جە یاگە جیاجیاکاو کوردستانی درێژەشا هەن".
بەیاننامەکە:
پلاتفۆرمو هۆرام-ی جە پانیشتو کوردستانی جیا جە ئیدانە کردەو تاوانەکەی هامخەمی وێش پەی کەسوکارو شەهیداو هەڵەبجەی نیشانە مڎۆنە و ئاواتەوازا کە بریندارەکێ چەکو کیمیایی برینەکێشا ساڕێژێ بباوە. ڕژێمو بەعسی بەشێوەی نائینسانانە و جە ماوەو چند دەقێویەنە پەنج هەزار کەسێش شەهیدێ و بە هەزاران کەسێش زامدارێ و ئاوارە کەردێ، هەورامان و هەورامییەکێچ چی تاوانەنە پشکێوە فرەشا وەرکەوتە و زیاتەر جە چند سەد کەسێ شەهید و سەدان زامدارێشان بێنێ و هەزاران کەسێشا ئاوارێ بییێ. ئی تاوانە تەنیا تاوانو ڕژێمو بەعسیا نیا وەراموەرو گەلو کوردی ،چوون جە ویەردەنە تاوانێ پێسەو کۆمەڵکوشی و بێسەروبەر کەردەو کوردە فەیلییەکا، ئەنفال کەردەو 182 هەزار کەسێ و زینە بەچاڵ کەردەیشا و چەنی کۆمەڵکوشکەردەو هەشت هەزار بارزانییێ ئەنجامێ دریێنێ. دماو 31 ساڵێ جە تاوانو هەڵەبجەی و تاوانەکاو تەری کە ملو گەلەکەیمارە ئامێنێ، هەڵای دادگا نێودەوڵەتییەکانە بە جینۆساید نەشناسیان و ئینەیچ ناهەقیێوی گەورەن دژو خەڵکو هەڵەبجەی و تەمامو گەلو کوردی. ئینەیچ پاسەش کەردەن کە تاوانێ پێسەو هەڵەبجەی سەرو گەلەکەیمارە دووبارە بکریاوە. ئێمە جە پلاتفۆرمو هۆرام-ی داوا مەکەرمێ کە پنەوازی هن تا هەرمانێ جدی بکریۆ پەی قەرەبوکەردەو کەسوکارو شەهیدا و ئاوەدان کەردەی هەڵەبجەی و هەورامانی و هەوڵێ زیاتەریچ دریانە پەی ئێستەی و گێڵنای زاڕۆڵە گمبیەکێ هەڵەبجەی و چارەسەر کەردەو زامداراو چەکو کیمیایی هەڵەبجەی و هەورامانی. وەروئانەیە پێویستا گرد لایێوە بەتایبەت حکومەتو هەرێمی چەنی تەمامو حزبە سیاسیەکا بەبێ جیاوازی فشار سەرو کۆمەڵگاو نێودەوڵەتی دروس بکەرا پەی بەجینۆساید ئەشناسای تاوانو هەڵەبجەی و تەمامو تاواناکەو تەری کە دژو گەلەکەیما ئەنجامێ دریێنێ و تاوەکو چێوەلای تاوانێ هام شێوەو هەڵەبجەی سەرو گەلەکەیمارە نەیانێۋە.شارەۋانی قەندیل-ی پردەو سورەگڵە-یش دروست کەردە

شارەۋانی قەندیل-ی پردەو سورەگڵە-یش دروست کەردە کە چەنڎین دەگایێ و ناوچێ چەنەش سودمەندێ مەبانێ.

شارەۋانی قەندیل-ی سەرەڕاو نەبیەی دەرفەتی دارایی و بودجە جە حکومەتو هەرێمو کوردستانیەۋە، بەڵام بەردەۋامەن جە خزمەتگوزاریەکانش. جەی چوارچێۋەنە شارەۋانیەکە بە کەمتەر جە یەک مانگ پردەو سورەگڵە-یش دروست کەردە. پردەکێ دەگایەکێ (ڕەزگەی خوارو ،ڕەزگەی سەرەوە، شناوە، سپی گڵە و ئەڕکەی سەرەوە) مەبەسونەۋە بە دەگایەکانو (بەستە، مارەدوو و سورەگڵە)یەۋە و بە گردی ئەرەنیشتێ ناوچەکێ مەنگوڕایەتی و قەڵاتوکانی جە دروستکەردەکەیش سودمەندێ مەبانێ.
جەی بارەۋە ڕاۋەبەرێ شارەۋانی قەندیلی بە ئاژانسەکەیمان (فوڕات نیوز)یشان ۋات: "ۋەر جە دروستکەردەو پردەکێ ساڵانە بە تایبەتی جە ۋەهارەنە ڕاو هاموشیێ دەگانشینەکان بڕیێنە و ئاستەنگی فرە پەیشان دروست مەبێنە. جە ئیسەنە بە دروستکەردەو پردەو سورەگڵە-ی هەرچەنڎە کەموکورتیێش هەنێ، بەڵام بەشێۋی فرێ جە ئاستنگیەکان کۆتاییشان مەیۆنە و ئاسانکاری فرە پەی هامۆشیێ فەراهەم مەکەرۆنە.کەجەکە: هامکاری بومەلەرزەونەدریێکێ خارپێت-ی و یەکتری بکەردێ

کەجەکە: باگەلەکەمان هیوا و چەمەڕاییش جە دەوڵەتی نەبۆنە و بە وێش هامکاری بومەلەرزەونەدریێکێ خارپێت-ی و هەنتری بکەرۆنە.

هامسەرۆکایەتی کۆنسەو ڕاوەبەری کۆما جڤاکێن کوردستانی - کەجەکە سەبارەت بە بومەلەرزەکەو شارو خارپێت-و سەر بە سەرنیشت (باکور)و کوردستانی جە ئەرەیاونیێوەنە سەرەتا سەرەوەیش جە خانەوادێ و کەسوکارەکێ گیان جەدەستدایەکانش کەردەن و وازیارەن بریندارەکێ هەرچی زووەن تەندروستیشان بەدەست باوەرانێوە. کەجەکە جەختیچش کەردەنەوە: "باگەلەکەمان هیوا و چەمەڕاییش جە دەوڵەتی نەبۆنە و بە وێش هامکاری بومەلەرزەونەدریاکانو خارپێت-ی بکەرۆنە".
تەمامی ئەرەیاونایەکەو هامسەرۆکایەتی کۆنسەو ڕاوەبەری کەجەکە-ی:
ئاساییش و تەنسروستی خەڵکی غەمو دەوڵەتی
پنەوازەن چوون ویەردە گەلەکەمان چەنی جە کارەساتە سورشتیەکانە هامکاریش پێشکەش کەردەن، بەهەمان شێوە هامکاری پێشکەش بە بومەلەرزەوندریێکێ خارپێت-ی بکەرۆنە. چونکە ئاشکران کە فرە جارێ ئاساییش و خەڵکی غەمو دەوڵەتی نەبییەن و نییەن و ئانەیچە جە بومەلەرزەکەو 1999 مەڕمەڕە- یەنە کە هەزاران کەسێ بیێ قوربانیێ سەلەمیان و تەنانەت ئا پوڵ و هامکاریە دارایە کە کۆکریاوە پەی خەڵکە بومەلەرزەونەدریاکەی خەرج نەکریا و ئانەیچە بەد کەردەیی ئاکەپەی نیشانە مەدۆنە.
ئامارەکێ دەوڵەتی یاگێ باوەڕی نییەنێ
جە دمای 5-6 سەعاتێ جە بومەلەرزەکەی ئاشکرا کریابێ کە تەنها 10 کەسێ بینێ قوربانێ، بەڵام چونکە دەوڵەت ژمارەو تەمامو قوربانیەکان ئاشکرا نمەکەرۆنە پەوکەی گەل و ڕای گردین باوەڕی بە ئامارەکانیش نمەکرانێ. بێگومان ئێمە هیوادارێنێمی کە ژمارەو قوربانیەکان کەمتەر بۆنە، بەڵام کەمتەرغەمی و کێماسی دەسەڵاتی دیارەن و حاشانەکریان، ئەگەر دەسەڵاتداری ئیسەی نەفاڕیۆنە و پەی کارەساتە سروشتیەکان ڕاوجا نەگیریۆنەوەر، ئەگەر هەن تا جە ئایندەنە بە کارەساتە سروشتیەکان دلێشەنە بومەلەرزە هەزاران کەسێ تەرێ ببانە قوربانیێ. جە چنین بارودۆخێوەنە فرە گرنگە تا گەل بەوێش ڕاوجا بگێرۆنەوەر و هامکاری و پەشتیوانی هەنتری بکریۆنە.
پنەوازەن گەل وێش جە دەوڵەتی ڕزگار بکەرۆنە
شانە هاڵیکەردەی دەوڵەتی جە وەرپرسیاری و کەمتەرغەمی و کەموکوڕیەکێش بە ئاشکرا سەلەمنۆنەش کە پنەوازی هەن تا گەل وێش جە دەوڵەتی ڕزگار بکەرۆنە و بە سیستمی کۆنفدڕالی دیموکراتیک کاروبارش ڕاوەبەرۆنە و تەنها بەوی تەورە مەتاوۆنە ئامادەکاری پەی کارەساتە سروشتیەکان و ڕووبەڕووبەیشان بکەرۆنە و بپارێزنۆنە.
هامکاری یەکتری و بومەلەرزەوندریێکێ خارپێت-ی بکەردێ
چوون هامسەرۆکایەتی کۆنسەو ڕاوەبەری کۆما جڤاکێن کوردستانی - کەجەکە جارێوی تەر سەرەوەی جە خانەوادێ و کەسوکارێ گیان جەدەستدایەکان مەکەرمێنە و وازیارێنمێ هەرچی زووەن بریندارەکێ تەندروستیشان بەدەست باوەرانێوە و باوەڕمان هەن کە گەلەکەمان بە شێوازێوی فراوان و کارا هامکاری هەنتری و بومەلەرزەونەدریاکانو خارپێت-ی مەکەرانێ.جە شەنگال واژۆکۆکەردەی دژ بە ئەرەگێرتەی تورکیای دەستش پنەکەرد

جە شەنگال واژۆکۆکەردەی دژ بە ئەرەگێرتەی تورکیای و بەرکەردەیش جە پانیشتو کوردستانی و ئێراقی دەستش پنەکەرد.

جە شەنگال سەرپەرشتی ئەنجومەنو وێڕاوەبەری هەرێمەکەی هەڵمەتو واژۆکۆکەردەی دژ بە ئەرەگێرتەی تورکیای و بەرکەردەیش جە پانیشتو کوردستانی و ئێراقی دەستش پنەکەرد.
جەی بارەۋە خوەدێدا ئەلیاس هامسەرۆکو ئەنجومەنو وێڕاوەبەری شەنگالی بە ڕۆژنیوزیش ۋاتەن: "هەڵەمەتەکە 15 ڕووێ بەردەۋام مەبۆنە و ئامانجەن 50 هەزارێ ئیمزێ کۆبکریانێۋە و دماتەر بدریانە بە حکومەت و پارلەمانی ئێراقی و نەتەوە یۆگێرتەکان".
خوەدێدا ئەلیاس داۋاش جە ئێزیەکان کەرد تا بە فراۋانی بەشدارێ هەڵمەتەکەی ببانە و ۋاتش: "ڕژێمو تورکیای سەڎان ساڵێن دژایەتی گلێرگەو کوردی بە گردی و ئێزیدی بە تایبەتی مەکەرۆنە، پەوکەی بەشداری کەردەی جە هەڵمەتەکەیەنە هەم ئەرکەن و هەم ڕووبەڕووبییەی ئەرگێرتەیەن و هامکات نیشتمانپەروەرییەن".کارایلان: ئەردۆغان گۆشش نەدان داودئۆغڵوی کۆمەڵکوشیێش ئەنجامێ دێنێ

مووراد کارایلان ئەندام جە کۆمیتەو ڕاۋەبەری پەکەکەی و فەرماندەو بڕیارگەو نەپەگەی ئاشکراش کەرد: "بەڵگێمان هەنێ کە ئەردۆغان ڕێککەوتەو دۆڵمەباخچە-یش هۆرشانانەۋە و گۆشداری داودئۆغلویش نەکەردەن و چەندین کۆمەڵکوشیێش ئەنجامێ دێنێ".

مووراد کارایلان ئەندام جە کۆمیتەو ڕاۋەبەری (پەکەکە)ی و فەرماندەو بڕیارگەو ناوەندی پارێزنای گەلی-(نەپەگە)ی، جەدێمانێۋەنە چەنی ڕادیۆ دەنگی وڵات کە بارەگاکەش ئینارە بەلجیکا پرسیارەکێ ڕۆچنامەۋانە ئارژین فورات-یش وەڵام دێنێۋە و سەبارەت بە دمایین ئاژە و ڤییەرەکێ ئارۆ و ۋیەردەی هۆرسەنگنایێ گرنگێش کەردێنێ.
"قۆناخێۋی گرنگ و ستراتیژی ئینا جە ئارانە"
کاریلان سەرەتا ۋاتەنش: "ئارۆ کۆشای ئازادی کوردستانی ئینارە سەردەمێۋی گرنگەنە.ڤییەرێ کە ئەی ساڵ و ساڵێ ئایندێ ڕووەشان دێنێ و مدانێ، (ئاژە و ڕۆژەڤ)و ئایندەو گەلەکەیمان دیاریێ مەکەرانێ. بێگومان پەیوەست بە ئانەیە، جمیەر و ڕابەرەکەمان (ڕێبەر ئاپۆ) ڕۆڵی گرنگ و سەرەکی و دیارەکەشان هەن. قۆناخێۋی بەی تەورە و ستراتیژی ئینا جە ئارانە". "جەنگی هەمەلایەنە دژواتەرە ببۆنە"
ئەرەگێرتەیی دژ بە جمیەرو ئازادی کوردستانی، جەنگی سەرتاسەری و هەمەلایەنەش دەست پنەکەردەن. ڕژێمەکەو ئاکەپە-مەهەپەی درێژەش بە ئەرگەنەکۆنی دان و دلێنەبەرەدی جمیەرو ئازادی کوردستانی و دەستکەوتەکێ کوردی بە زامن پەی درێژەدای بە دەسەڵاتداریش مزانۆنە. سەرەڕاو ئانەیە کە قەیرانێ و کێشێ فرێش هەنێ و لاۋازی باڵش کێشان سەرشەرە، دیسان سەرجەم دەرفەتێ وێش سەفەربەرێ کەردێنێ هەوڵ مەدۆنە بەجەنگ و دژایەتیش ۋەرانۋەرو گەلەکەیمان بەردەوامیدای بە دەسەڵاتداریەکەیش مسۆگەر بکەرۆنە و سیستەمە فاشیسەکەیش مایندە (هەمیشەیی) بکەرۆنە. هەر پۆکەی میانو ئێمە و دەوڵەتە ئەرگێر و فاشیستەکەو تورکیایەنە جەنگی دژوار هەن و جە ئایندەنە جەنگەکە دژوارتەریچ ببۆنە.
"ئەردوغان و داودئۆغلو و دۆڵمەباخچە و کۆمەڵکوشیەکێ"
ڕێککەوتەو دۆڵمەباخچەی دمایین قۆناغ بێ پەی چارەسەری پەرسو کوردی جە تورکیانە. بەڵام ئەردۆغان پەی یاوای بە سەرۆکایەتی کۆماری ڕێککەوتەکەش هۆرشانانەۋە و جەنگش دەست پەنەکەردەۋە. ئەردۆغان پەی ئانەیە کۆمەڵگە هەمیشە ناکۆک بۆنە و فاشیزم و شۆڤەنیزم پەرەبسانۆنە چێشش جە دەست ئوما درێخیش نەکەرد و کەردش. گۆشداری سەرۆکوەزیری ۋەرین ئەحەمەد داودئۆغڵویش نەکەرد. ئانە کە ئارۆ داودئۆغڵو باسش مەکەرۆنە و ئاشکراش کەردەن، ئانەنە. ئەردۆغان پەی یاوای بە مەرامەکەیش سەرەتا جە کۆبییەو هەدەپە-یەنە جە ئامەد بۆمبش تەقناۋە، دماتەر کۆمەڵکوشی پرسوسیش ئەنجامدا، شۆنیشارە کۆمەڵکوش ئەنقەرەی ڕووەشدا. کریۆنە ئا کەردێ بە داعشی ئەنجامێ دریێ بانە، بەڵام بە پڕۆژە و پیلان و فەرمان و ئاگاداری ئەردۆغانی ئەنجامێ دریێنێ. ئەردۆغان و داودئۆغلو سەروەختو مدرامانو شارەکانە بەتایبەتی جە جزیرە پێۋەرە کۆمەڵکوشیەکێشان ئەنجامێ دێنێ. وەختێ کە هەدەپە سەرقاڵ بێ بە میانجیگەری و هەوڵ دێنە تا خەڵکی جە چێر زەمینەکانە ڕزگارێ بکەرۆنە، گەورە ۋەرپرسیارەکێ دەوڵەتی و فەرماندە پلە باڵاکێ ئەرتەشی کە جە دەڤەرەکانە ئامادێێ بێنێ و بە هاندای هەدەپەی سەرقاڵێ بەرۋستەی خەڵکی و بریندارەکانو چێرزەمینەکان بێنێ. بەڵام ئەردۆغان ئانەشە قبوڵ نەکەرد و جە ڕاو هاکان فیدان سەرۆکو میتی ئەی هەوڵەشە جە باربەرد. ئیتر بە فەرمانو ئەردۆغانی گرد کۆمەڵکوشێ کریێ. بەشێۋی گرنگ جە خەڵکی و بریندارەکان جە چێرزەمینەکانە لامێ (جەوانێ) و وانکارێ زانستەگەکانو تورکیای بێنێ و پەی هامکاری خەڵکو جەزیرەی لۋێ-بێنێ. پۆلیسەکێ ئەردۆغانی دەبە بەنزینێ فڕە دێنێ دلێ چێرزەمینەکان، خەڵکیچ کە چێرزەمینەکانە تەژەنە و ئاۋرێ بێنێ ئەجیابێشان ئاۋیشان پەی کیاستێنێ و وێشان یاونابێ دەبەکان، هاموەخت پۆلیسەکێ ئاکەپەی ئێرۋاران و گوللەۋانو چێرزەمیەنەکانشان کەردەبێ و فەرە نامەردانە، نامرۆڤانە، زاڵمانە و دڕندانە و زیندە زیندە خەڵکەشان ئێردا و سوچنا. قسەکێ داودئۆغلوی سەبارەت بە ئەردۆغانی ڕەنگەن مەبەستش جە ئا دڕندەییە بۆنە.
"جە ئەردۆغانەۋە پەی میتی و جە میتەۋە پەی جەنەراڵەکان"
پێسە کە ۋاتم؛ ئێمە بەڵگێمان هەنێ کە سەلەمناش کۆمەڵکوشیێ و تاۋانەکێ بە فەرمانو ئەردۆغانی و بەدەستو دەستگاو سیخوڕی و هەۋاڵگری میتی ئەنجامێ درێنێ. ڕاۋێژکارو میتی هاکان فیدان بە نامێ ئەردۆغانی بە جەنەراڵەکانش ۋاتەبێ؛ پێشنیارو هەدەپەی پەی ڕزگارکەردەی و بەرۋستەی خەڵکەکەی جە چێرزەمینەکانە جە کۆشکو سەرۆکایەتی قبوڵ نەکریان و فەرمان پەی کۆکوشیشان دریان و شمەیچ مشیۆم کەردەییش کەردێنە. دمای جەزیرەی هەمان ڕێباز جە ناوچێ و شارەکێ تەرێ کوردستانی کەردەیی کریا و بەسەدان زارۆڵێ، جەوانێ و مەدەنیێ بێتاونێ دڕندانە کۆمەڵکوشێ کریێ. ئانێ گرد بە فەرمانو ئەردوغانی کریێ.
"سەرجەم سازیێ و ڕێکۋزیێکێ بە پەکەکە-یێ و ناقانونیێ نیشانە دریێ"
پەی ئانەیە سەرجەم دەستکەوتەکێ کوردی بکەرانێ ئامانج، هەرچی سازیێ و ڕێکۋزیێ بێنێ کریێ بە پەکەکە-یێ و کار و خەباتشان ناقانونی نیشانە دریا. پەی نمونەی ئەرەمەرزیێ و ڕێکۋزیێ قانونیەکێ جە تورکیا و ئەورووپانە، هەدەپە و لایەنە دیموکراتەکێ کە لایەنگرێ چارەسەری بێنێ، هێزە شۆڕشگێڵەکێ ڕۆژاڤاو کوردستانی، جمیەر ومدرامانو ئێزیدی جە شەنگال گرد پێسەو پەکەکەی نیشانە دریێ و کریێ ئامانج و بە سیناریۆیێ درۋینێ هەوڵشاندا تا ئەتمۆسفەرێۋی پی جور و ڕەنگە خوڵقانانە. کە جە ڕاستینە پەکەکە جیان و ئا سازیێ و ڕێکۋزێ جینێ و پەیوەندیشان بە هەنتریەۋە نییەن. پەکەکە هیچ پەیوەندیش بە هەدەپە- یەۋە نییەن، کۆشای ئازادی و دیموکراسی کوردی جە هەمان وەختەنە کۆشای دیموکراسی گەلانو تورکیایەن و چەنی کۆشای دیموکراسی تورکیای یاوێنێ هەنتری. جەی چوارچێۋەنە ژمارێۋی فرێ کەسایەتیێ، سازیێ و ڕێکۋزیێ دیموکراتیێ جە تورکیا کۆبیێۋە و کۆنگرەو دیموکراتی گەلان - (هەدەکە)شان مەرزنارە. (هەدەپە)یچ بەرهەمێۋ جە ڕێککەوتەی دیموکراتی (هەدەکە) یەن. هەوڵدای پەی پەیوەستکەردەیش بە پەکەکە-ی ناڕاستەن و شێونای ڕاستییەن. ئەگەر بەڵگەشان هەن پەی چێشی مدرێنێ با ۋزاشان ڕووە. پەی ئانەیە هەدەپەی بکرانە ئامانج و دلێنەبەرانێش ئا ناڕاستی و درۋانە ۋەڵێ مەکەرانێۋە.
"با سەلەمنانەش کە شارەۋانیێ و شاردارەکێشان پوڵشان کیاستەن"
ئەردۆغان کە سەرجەم دامودەستگایەکێ دەوڵەتی، لەشکری، هەواڵگری و هێزە ئەمنیەکێش ئیێنێ چێرو ڕکێفیشەنە و پەی بەرژەوەندی وێش بەکارشان مەبەرۆنە، مەۋاچۆنە؛ (شارەوانیەکێ و شارەدارەکێشان پۆڵشان پەی قەندیلی کیاستەن)! ئەردۆغان کە سەرجەم جۆمگەکێ دەوڵەتیش گێرتێنێرە و هێز و تواناش هەن با سەلەمنۆنەش کە پوڵ کیانیان، بەڵام ئەگەر نەسەلەمنۆنەش دیارەن درۆزنی مەزننەن. چەنی بۆنە سەرۆکۆمار درۋێ پاسنێ گەورێ بکەرۆنە و ڕاستیەکان پێچەۋانێ بکەرۆنەۋە؟ ئەردۆغان ئاشکرا پەی ڕاو گردیی درۋێ مەکەرۆنە و شۆنیشەرە دەستگاکێ یاۋنەری (چاپەمەنی، ڕادۋین، تەلەفزۋێن) ئۆرگانەکێ تەرێ درۋەکانش دووبارێ مەکەرانێۋە و پڕوپاگەندێ بێبنەمێ مەکەرانێ. هاموەخت جەنگی دەروونی پەشتبەستە بە ناڕاستیێ و درۋێ مەبەرانێ ڕاۋە. ئەگەر تاواش سەلەمنۆنەش یەک لیرە پەی ئێمە کیانیان، ئا وەختە ئێمە قبوڵش مەکەرمێنە، بەڵام هەرگیز نمەتاوانە ئانەیە سەلەمنۆنە، چوونکە ئەسڵ و ئەساسش نییەن.پەدەکە هێزش ڕەۋانەو سیدەکانی کەرد و کەجەکە وریاییش دا

هاموەخت چەنی هێرشەکێ تورکیای جە برادۆست و سیدەکان، پەدەکە هێزش کیاستەن هەرێمەکە و بە نیازەن جە هەرێمەکێ پارێزنای مەدیا-یەنە یاگەگیرێشان بکەرۆنە و پەیوەست بە هێرشەکێ تورکیای و هامکاریکەردەیشان کەجەکە وریاییش دا.

ڕژێمە فاشیست و ئەرەگێرەکەو تورکیای زیاتەر جە ساڵێۋەن بە قوڵایی 3 کیلۆمەترێ و بە پانتایی دەیان کیلۆمەترێ سنورو کوردستانی وارینیش بەزنان و بە تایبەتی جە ناوچەکێ سیدەکانی و برادۆستی کە سەر بە هەولێر-یەنێ دەیان بنکێ و سەربازگێش دروستێ کەردێنێ. هێزەکێ تورکیای بە چەمساخی پارتی دیموکراتی کوردستانی (پەدەکە-PDK) جە کۆتایی مانگەو ئایاری بە پەشتیۋانی دەیان باڵەپڕێ و هەلیکۆپتەرێ جەنگیێ و هەزاران سەربازێ هێرشش پەی سەرو سیدەکانی و برادۆستی دەست پنە کەردەن. سەرەڕاو ئانەیە کە تا ئیسە بە مدرامان و قارەمانی گەریلا هێرشەکە شکست دریان و دوژمن گورزی قورسش ۋنە کەوتەن، بەڵام سپاو تورکیای بە هامکاری (پەدەکە-PDK)ی هێزش جە شەهید دەرۋێش و شەکێف یاگەگیر کەردەن کە دووێ کەشێ ستراتیژیێ ناوچەکەیەنێ. پی جۆرە دوژمن کە توانا ڕووبەڕووبییەی گەریلایش نییەن و ۋەرانۋەرشەنە بەزیان پەناش بەردێنە پەی پەدەکەی.
پەیۋەست بە مژارەکەی هەینی 31/05/2019ی، پەی پەشتیۋانی کەردەی جە تورکیای و چەمساخی کەردەی پەی هێزەکانشان، پەدەکە هێزش کیاستەن هەرێمەکە و بە نیازەن جە هەرێمەکێ پارێزنای مەدیا-یەنە یاگەگیرێشان بکەرۆنە کە هەرێمێ گەریلایەنێ و دەیان ساڵێن تورکیا نمەتاوانش بە جەنگ دەربازشان ببۆنە. جەی چوارچێۋنە شەۋێ ۋیەردێ پەدەکە بە کاروانێۋی 15 ئۆترۆمبیلی هێزەکێش فاڕێنێ هەرێمەکە. چەنی هێزەکەی چەندین بلدۆزەرێ و بێڵێ میکانیکیێ پەی دروستکەردەی ڕێ ڕاوانێ کریێنێ. پی جۆرە تورکیا دووێ ئامانجێش هەنێ:
یەکەم: ئەگەر هێزەکێ گەریلای ڕووبەڕوو هێزەکێ پەدەکەی ببانێۋە، ئانە جەنگی براکوشیش هۆرگیرسنان و ناکۆکیش دروست کەردەن.
دووەم: ئەگەر هێزەکێ گەریلای ڕووبەڕوو هێزەکێ پەدەکەی نەبانێۋە ئانە ئاوەختە هێزەکێ پەدەکەی چەند ناوچێ گەریلای مەگێرارە و دماتەر تەسلیم بە تورکیاشان مەکەرانە. جە هەردووێ حاڵەتەکەنە تورکیا قازانجشەن.
هاموەخت هامسەرۆکایەتیی کۆنسەو ڕاۋەبەری کۆما جڤاکێن کوردستان (کەجەکە-KCK)ی، سەبارەت بە هێرشەکێ ئەرەگێرانەکێ تورکیای و هامکاریکەردەی پەدەکەی بە ۋەڵاکریا وریاییش دان و ئاشکراش کەردەن: "کورد بە سەرهۆردای شیلادزێ ئەرەگێرتەی تورکیاش ڕەت کەردەۋە و نیشانەشدا کە هێرش بکریۆنە پەی هەر دەڤەر و ناوچێۋی گەل دژش ئاخێز مەکەرۆنە".
کەجەکە دەستنیشانش کەردەن: "جە خواکورک سپا ئەرەگێرەکەو تورکیای جە بەردەۋامی پاکتاۋکەردەو کوردییەنە ئۆپەراسیۆنی نۊش ئەنجام دان، ئۆپەراسیۆنەکە تەنها دژ بە گەریلای نییەن، بەڵکو دژ بە هەر چوارێ بەشێ کوردستانیەن. پی جۆرە دەسەڵاتە فاشیزمەکەو ئاکەپە-مەهەپەی نیشانەش داۋە کە نەک تەنها کوردستانی سەرین، بەڵکو دوژمنو هەڕ چوار بەشەکەو کوردستانییەن و بە تایبەتی هێرشش دژ بە کوردستانی وارینی و ئێراقیەن".
کەجەکە جە بەردەۋامییەنە ڕەخنەی توند جە بێدەنگی ئەمەریکای مەگێرۆنە و ئاشکراش کەردەن: "هێرشەکێ تورکیای هامکاتێ بیێنێ چەنی سەردای بەرهەم ساڵح سەرۆک کۆمارو ئێراقی پەی تورکیای و هۆرۋچنای نێچیرەوان بارزانی پەی سەرۆکو هەرێمی و چەمپنەکەوتەو ئەردۆغانی چەنی ۋەرپەرسێ ئەمەریکای. ئانێچە نیشانەش مدۆنە کە هێرشەکێ جە ئاستی فراوانەنە و بە هەماهەنگی ئەنجامێ دریێنێ. نەبییەی هەڵۋێستی ڕەۋایی دایەن بە هێرشەکان و پاڵپەشتیەن جە تورکیای. هامتەریب چەنی ئانەیە نیشاندای گەریلای چوون ئەرەگێرەر (داگیرکەر) و مێمانداری جە سپاو تورکیای جەلاو پەدەکەی، ئاڕاستیەشە بەرۋست کە ئا پارتە بەشدارو هێرشی و هامکاریکەرو تورکیایەن. هاموەخت بێدەنگ ببیەی حکومەتو هەرێمی ڕا پەی ئەرەگێرتەی زیاتەری مەکەرۆۋە".
کەجەکە سەرەڕاو ستاییش و سپاسگوزار جە مدرامان و قارەمانی گەریلای، داۋاکارەن جە پارتێ، لایەنێ، حکومەتەکێ هەرێمی و ئێراقی و گەلی ۋەرانۋەر بە هێرشەکان هەڵۋێستشان ئاشکرا بکەرانە و بە ڕۆحیەتو یەکێتی نەتەوەیی و شیلادزێ-ئاسا دژشان سەرهۆردای بکەریۆنە".گیرواردەی جە دەمواچنە (problems in pronunciation)

گیرواردەی جە دەمواچنە (problems in pronunciation) و وەجەڵیٛکێ کە مەیانە ڕاو کەسێوە گەرەکشەن فیٛرو زوانی زوانێوە تەری بوٙنە( زوانی دوەم)، بیٛجگەم جە زوانی ئەڎایی ویٛش.

گەرەکەمەن ئەچی باسنە، ئا وەجەڵیٛ هەکە مەیانە ڕاو کەسێوە گەرەکشەن فیٛرو زوانی ئینگلیزی یام زوانێوە تەری بوٙنە( زوانی دوەم)، بیٛجگەم زوانی ئەڎایی ویٛش، بەتایبە گیرواردەی جە دەمواچنە(تلفظ)، پەی نمونەی منی هەورامی حەز مەکەروون فیٛرو زوانی ئینگلیزی یام عەرەبی یام ئەڵمانی بوونە، با سەرنجە بڎەیمیٛ بەوردی بزانمیٛ هەرمانەکیٛ چەنی ویەروٙنە.
ئاشکران نویستەی(writing) فرە جیاوازەن چەنی قسیٛ کەردەی(speaking)مزانمیٛ کە نویستەی وچیٛن (حەرف) سەرو کاغەزیوە یام دلیٛو کەمپیوترینە مەنویسمیٛش، هیچ دەنگێوەش چۆ نمیٛو، کپەن، بەچەمیٛ وینمیٛش و مەوانمیٛشەوە. وەلێم قسیٛکەردەی(دوای)دەنگیٛ ڕیٛکوزیێنیٛ شوٙنەوە هەنترینیرە جە دەمەوە مەیان جبەر و بەگوٙشیٛ مژنەومیٛشان.
چەنی کتیٛبێوە کە تەنیا بڕێ حەرفیٛنیٛ یام هیٛماییٛ، نیشانیٛ نویستەی بیٛدەنگیٛ، متاوان دەمواچەکەیت خاس بکەران و بتاوی دەنگە ئینگلیزیەکا بەڕەوانی بواچی؟ پەرچەکەش نمەتاوی. وەلێم ئەگەر چەنی وانای کتیٛبەکەی گوٙش بداری پەی زوانی ئینگلیزی ڕاو ڤیدۆی یام دەنگی، گوشیٛت تیژیٛ کەریوە، گوشە قوڵاخ بی هەمیشە چەنی وانایوە گوٙش بداری دەنگەکانو زوانو ئینگلیزی، ئەپی جوٙرە بە ئەژنیەی و ئەوەوانای لاقوٙرێوە زلە منیەی ڕەوە سەرکەوتەی گیر نەواردەی دەمواچنە.
فیٛربیەی زوانی بە ئەژنەویەی دەسپەنە مەکەروٙن، گردما مزانمیٛ هەکە زاڕوٙڵە سەرەتاوە دەسمەکەروٙن بە گڕوگاڵ و قسیٛکەردەی، یەنگیٛ دەنگەکاو ئەڎیٛش مەکەروٙوە، یوەم کەس کە قسیٛ چەنی زاڕوٙی مەکەروٙن، ئەڎانە، پی جوٙرە زاڕوٙکە تەقەلا مەڎوٙن کە یەنگیٛ ئەڎایش بکەروٙوە، ( زاڕوٙی کەڕ نمەتاووٙنە بژنەووٙنە، ئاوەختە نمەتاویچ یەنگیٛ ئەڎایش بکەروٙوە،ئتر قسیٛچ نمەکەروٙن)، وەلیٛم زاڕوٙی ساق و سەلیم متاووٙنە گوٙشش ئەو قسەکانو ئەڎایش بانیٛ و دماتەریچ فیٛرو قسیٛ کەردەی بوٙنە و زوانش وەربوٙ. هەرئی لاساییٛ کەردیوە پەی سنعەو گەورەی دەردەمان موەروٙنە، یانی کە گەوریٛ بیمیٛ متاومیٛ بژنەومیٛ و یەنگیٛ بکەرمیٛوە. زاڕوٙ تەمەنو دەسالینە، کەمتەر یام زیاتەر، تواناو ئانەیش هەنە کە زوانێوە لایڎە، زوانی دوەم بە تەمامی فیٛربوٙنە بە بیٛ گیرکەردەی، وەلێم ئەگەر چینەی زیاتەر عەمرش گەورەتەر بی پەی نمونەی یاوا پانزەساڵیٛ، گیرکەردەی ئەچیٛگەوە دەسپەنە مەکەروٙن، چون نمەتاووٙنە بە تەمامی یەنگیٛ بکەروٙوە. چەنی ئانەیچ تەوانایی و ئامادەگی فیٛربیەی یام لاساییٛ کەردەی کەسێوە پەی کەسێوەتەری تەوفیرش هەن، هنی چامنە هەن فرە بەئاسانی یەنگیٛ زوانێوە تەری مەکەروٙوە، وەلێم ئی جوٙرە کەسیٛ فرە دەگمەنیٛ و کەم دەسمەگنان.
چیٛگەنە پەرسێوە سەرە ماروٙنە دلیٛ، ماچوٙ پەی چیٛ ئی دیاریە خاسە کە تەمەنو زاڕوٙڵەینە هەنما هەکە گەوریٛ بیەیمیٛ نمەمانوٙ؟ یانی سیفەتو لاساییٛکەردەی دەنگەکانو زوانی لایدەی زاڕوٙنە هازدارەن، تینیش هەنە وەلیٛ کەگەوەرەبیەی وەرەوەرەی کەمتین بوٙنە؟ پەرەچەکەش ئینەن. چون زوانەکەمان زوانی ئەڎایی زوانی یوەم ڕانمەدوٙ پینەی. چندەها ساڵیٛن خەریکەن ویٛش تیندار و هازدار مەکەروٙنە و ڕیٛخیٛ مەکووٙرە، ناڕەحەتەن پەیش ڕا نمەدوٙنە دەنگی تەر بەیونە دلیٛش. پەی نمونەی زوانو هەورامینە یام هەر برازوانێوە تەرمان، کە بڕێ نوسیە(حرف) وچیٛ کەمیٛش هەنیٛ چەمو زوانە لایڎەکەینە کە گەرەکمانا فیٛریٛش بیمیٛ، (پەی نمونەی ئینگلیزی). ئی دەنگیٛ (حەرفیٛ) ڕوانە ئیٛمە جە قسیٛکەردەینە و نویستەی ڕستەینە واویشان مەکەرمیٛوە، بەجوریٛ مەحکەمیٛ بینیٛ و زاڵیٛ بینمیٛ ملشارە، دلیٛ مەژگیمانەو زهنیمانە یاگیٛ تایبیٛشان پەی ویٛشان وەشە کەردیٛنە، یاگێوە چندە ساڵیٛن، کە مەحاڵەن بەئاسانی ڕا چوٙڵە بکەران و ڕاو دەنگێوە لایڎەی بکەرانوە. ئی یاگیٛ ئەگەر بە سندوٙقڵێوە دەنگی نامیٛ بنیەمیٛ، هەردەنگێوە دلیٛ مەژگینە سنڎوٙقیٛوەش هەن، وەختیٛوە گوشمەدارمیٛنە دەنگیٛو زوانەکەیمان هەریوٙشان مەلوٙنە دلیٛو سنوٙقو دیاریکریاو ویٛش، هەر وەختیٛوە گەرەکمان بوٙ قسیٛ بکەرمیٛنە، مەلمیٛنە دلیٛو ئی سندوقڵانە دەنگیٛوە بەرمارمیٛ، جەهەرسنڎوٙقیٛو دەنگێوە، یانی هەرسندوٙقێوە دەنگیٛوەش چەنەن پەی نمونەی دەنگو(ن) وەڵتەرە کوٙگانە گەنجینە کریان، هەروەخت پەنەوازو ئی دەنگیە بیمیٛ مەلمیٛنە دلیٛو ئی سندوقینە بەرش ماوەرمیٛ، ئیتر واتیٛ و ڕستە دروس مەبانیٛ. ئی چندە ساڵە ئی هەرمانیٛ واوەی مەبوٙوە، سندوقڵەکیٛ فرە هیٛقمیٛ و مەحکەمیٛ مەبانیٛ جەوەرپیٛکو هەرمانکەردەیشان.
هەرزوانێوە بەپاو دەنگەکانو زوانەکەیش سندوقڵیٛش هەنیٛ مەژگو قسیٛکەرەکەیشنە، بەپاو ئەوەجەو زوانەکەی ڕیٛکیٛ وزیێنیٛ، هەرچی بواچینە ئەچی سندوقڵاوە بەرمەیوٙنە، پەی نمونەی باسو یەریٛ سنڎوقڵاو زوانی ئینگلیزی مەکەرمیٛنە کە یەریٛ دەنگش چەنەبانە: دەنگو(th, f, s)، ئیسە زوانێوە تەر (هەورامی، کوردی، فارسی) ئی سندوقڵیٛشە هەنیٛ وەلێم کەمتەر یام سندوقڵەی چامەنەما هەن ئەو ئاڎی بشوٙنە، دەنگەکە نزیک بوٙنە چەنەش، پەی نمونەی زوانی هەورامینە دەنگو(f, s) هەنیٛ وەلێم دەنگو(th) ث، نیەن . وەختێوە هەکە گوٙشمان جە دەنگو(ث) مەبوٙنە، هەوڵیٛ مڎەیمیٛ وزمیٛنەش سندوقڵیٛوە مەژگیمان، وەلێم تەماشە کەرمیٛ مەژگو ئیمە ئەچی جورە سندوقیشە نیەن، هوٙرش نمەگیٛروٙنە، ڕاش نیەنە، یاگیٛش نیەنە، پەوکای ناچار وزمیٛش سندوقێوە هەکە نزیک بوٙنە ئەچی دەنگیە، هەکە سندوقو(س s). پی جوٙرە نمونیٛ پەی زوانەکانو تەریچ گونجیانە، پەی دەنگاو تەریچ گونجیوٙ. وەختێوە (th) مەوزمیٛە سندوقو(s) دمەواچیچەنە هەر دەنگو (س) مژنەومیٛ و مەیوٙ دەممارە، پی جوٙرە قسیٛکەردەی ئینگلیزیمان یاگیٛ گاڵتەی و پەنەخواین.
پاسەبوٙ سەرینی تەرین گیرواردەی پەی دەمواچو زوانو ئینگلیزی، دروسکەردەی سندوقی دەنگین مەژگمانە، مەشوٙ تەقەلا دەیمیٛ وەشش بکەرمیٛ و ڕیٛکش بوزمیٛ چەنی زهن و مەژگیما هامشانو سندقڵەکانو زوانی ئەڎای ویٛمان. پی جوٙرە ڕای تازیٛ بیٛزمیٛوە پەی گوشگیٛرتەی و ئەژنەویەی شونیەرە ڕای تازیٛ پەی ئەنداماو قسیٛکەردەی، عادەت کەردەی بە دوای و قسیٛکەردەی تازەی ئینگلیزی بە کامڵی.
هەرچەندە پەیلوای هەن مەواچوٙنە، مەحاڵەن کەسێوە لایڎە بەکامڵی فیٛرو زوانی ئینگلیزی بوٙنە(گیرواردەی دەمواچیش نەبوٙنە)، پەیلوایچ هەن مەواچوٙنە، کریوٙ کەسێوە لایدە بەتەمامی فیرو زوانی ئینگلیزی بوٙنە بەمەرجیٛ تەقەلاو مانیای فرە بکیٛشوٙنە ڕاو فیٛربیەینە.جە ئیدر و سیدەکان 14 سەربازێ تورکیای کوشیێ

جە ئیدر و سیدەکان گەریلاکێ (هەپەگە)ی و (یەژاستار)ی چالاکیێشان ئەنجامێ دێنێ و جە ئاکامشانە 14 سەربازێ تورکیای کوشیێنێ.

میانگەو چاپەمەنی و یاۋنەری هێزەکێ پارێزنای گەلی (هەپەگە)، سەبارەت بە 2 چالاکیێ گەریلای کە جە پارێزگاو ئیدری سەر بە سەرنیشتو کوردستانی و ناوچەو سیدەکانی سەر بە پانیشتو کوردستانی ئەنجامێ دریێنێ ۋەڵاوکریای لەشکریش دان. میانگەکە جە ۋەڵاکریاکەنە ئاشکراش کەردەن: "چالاکییەکێ ۋەڵام بییەن ۋەرانۋەر بە هێرشو ڕژێمو تورکیای پەی سەرو ئەڎایا کوردی".
ۋەڵاۋکریاکە:
جە ئیدر 11 سەربازێ کوشیێنێ
"24و نیسانی، سەعات 06:00و سەرسەبای، گەریلاکێ (هەپەگە)ی و (یەژاستار)ی، دژ بە سەربازگەو ئایدنلاری کە سەر بە پارێزگاو ئیدر-یەن چالاکیشان ئەنجام دان و جە ئاکامشەنە گورزی فرە قورس جە هێزەکێ دوژمنی دریان و سەرەڕاو زیانی ماددی فرەی، 11 سەربازێ سوپاو تورکیای کوشیێنێ و 10ی تەریچ بریندارێ بیێنێ. ڕژێم بە هەڵیکۆپەترێ جەنگیێ کوشیێ و بریندارەکێش فاڕێنێ نەوەشخانەکان. هامکات دوژمن بێسەروبەر و هەڕەمەکی ناوچەکەش تۆپۋاران کەردەن، بەڵام زیان بە گەریلای نەیاوان".
جە سیدەکان 3 سەربازێ کوشیێنێ
"هەر جە 24و نیسانی، بەڵام سەعات 14:00و دمانیمەڕۆی، جە بەرزایی کەڤۆرتێی کە سەر بە ناوچەو سیدەکان-یەن، گەریلا هێزە داگیرکەرەکێ تورکیاش کەردێنێ ئامانج و جە ئاکامشەنە گورزی قورسش جە دوژمنی دریان و 3 سەربازێ کوشیێنێ و 2 تەرێ بریندارێ بیێنێ. دمای چالاکییەکەی دوژمن ناوچەکەش تۆپۋاران کەردەن. سەعات 00:16 شەۋێ بە باڵەپڕێ جەنگیێ دیسان ناوچەکە بۆردمان کریان. بەڵام گەریلا بێزیان بییەن".
باڵەپڕە جەنگیەکێ تورکیای بەردەۋامێنێ جە بۆردومانی
"24و نیسانی سەعات 00:10 دەیەقێ شەۋێ، دەگاو گسێ-ی جە گارێ و سەعات 04:1 دەیەقێ سەرسەبای مەیدانو مەرڤانوسی سەر بە ئاڤاشینی، جە لاو باڵەپڕە جەنگییەکێ تورکیای بۆردومانێ کریێنێ. بۆردومانەکێ زیانی ماددیشان جە باغ، لەۋەڕگە و ژیۋگەی دان و گەریلا بێزیان بییەن".کوٙچو هەورامیەکان پەی ئەوروپای

مەواچان ڕەنجەن مێللەتێوی واقێعی مەسازنۆنە. ئێمە هەڵای موێومان نەڕێزان مەگنمێنە گیان کەنشت و هاوار و داد.

“ئەگەر جە غوربەت حاکم بی و پڕ زۆر هەورامان وەشەن وە لوقمەی نینۆر” لوای ڕەحەتەن، نامایوەی و وێ دوور دارایوەی ئەوپەڕو ڕەحەتی. مەتاوینە بەشەرێو بی گۆش پەنە نەدا و ئاسوودە حاڵ، بێخەم و بێ ورکە، دایمە و دەرە بواچینە ئای لارەو مازیم، بە من چێش. چندە سادەن عێبارەتو”بە من چێشی”. دەقێقەن ڕێخەو موشکڵاتو وەڵاتیمان هەر ئینا ئەچیگەنە، هەر کەسێو خەمێوش هەن و خەمەکێ یۆترینی نمەگێرانە وەر چوونکای زاتەن خەمەکێ خەمێ نیەنێ بەڵکووم زەینێوی ڕازناینێوە وەروەڵاویو جەهان بینیش بێ دەرەتانەن. خەمەوەر مەواچۆ بە من چێش من خەمو وێم هەنم ئای کێ زانانش بە شەوان بێداریم، ئای کێ زانانش بە شەراو گەرماو وجوودی تارە وار برێژیایم. وە ئینەنە سەراغازێو پەی کۆچی : گێڵای شۆنەو ئازادیرە ئەی کۆچەریان بێ سەمەرەن، بێ ئەرزشەن. ئازادی ئەگەر وجوودش بۆنە ئینا سەرەنە و لاغەیر. ئازادی چەمێ و گۆشێش نیەنێ و خیابانێوو لەندەنینە یا خەیر کەمپێوو پاریسینە لەپەڕۆ نەئێژیان. خیابانێو هەورامانی و پاریسی پەی کەسێوی کە زەینش ئازاد نیەن هیچ فەرقێوشان نیەن. هەورامانەنە جەنگ کریان و هەزاران کەسێ ئاوارێ کریاینێ، هەزاران ڕۆڵێو وەڵاتی بە ئەسارەت بریاینێ. قەلبو ئۆرووپایچەنە هەر پاسە ئەی کۆچەری. کێ هەن جەنگو سێربەکان و بۆسنیەکانش ویر شیەبۆوە. کێ بۆ ئاڵمانی شەرقی و غەربیش نەمەنەبۆ یادەنه. پەی چێشی ئادێ بار و بارگاشان شۆنەو ئا جەنگە وێرانگەرانەرە بنەڕەتشان نیاوە و وەڵاتشان ترۆقش کەرد؟ پەی چێشی تۆی کۆچەریشان هۆرنیاینە بگنینە شۆنەو ئاستەی جیایو وەتەنی هەزاران ساڵەیتەرە. عەزیزم ئۆرووپا و بەشەرەکێو جامێعەیش ماناو ڕەنجیشان دەرکە کەردێنە و مەفامانەش. ئادێ ڕەنجی ئەساسو ویری مەنیارە. مەواچان ڕەنجەن مێللەتێوی واقێعی مەسازنۆنە. ئێمە هەڵای موێومان نەڕێزان مەگنمێنە گیان کەنشت و هاوار و داد. بەرمەشمێنە پەی سەرو پیران، پەی وەڵاتانو دووری. کەی ئاماینمێ جامێعەکەیمان بسازنمێوە، کەی ئاماینمێ خرۆش بکەرمێوە وەڵاتەرە. کارو دنیا نەوینان هەر کۆچ کۆچتانەن پەرێ ئۆرووپای. هەڵای فرەش مەنەن ئازادێ بیدێ دەسو ویرەکاتانوە. بلوودێ و لا مەکەردێوە لا و ئێمەیچ وەڵاتو گۆرانەکاننە قەسەم مەوەرمێنە بە شۆڵە چراوەو شەوەو ئاشقانی و داڵانی و شانشینی کە جە ویرتان ببەرمێوە و ئاوی نەپژگنمێ شۆنیتانەرە.شمە نمەلدێ سەرو قەبرەو کارێل مارکسی و پرووستی گەورەی فاتێحێو بواندێ و گۆش بگێردێنە پەی ڕۆحەکاشان.وە بەیدێوە بواچدێ لاو ئێمەوە چێششان وات پەنەتان و مۆچیاریکەشان چێش بی. سەفەرو شمە بێ ئەرزشتەرین و سووکتەرین سەفەرەن. هەورامان بە چەمو غەرەزیوە مەدیۆنە شۆنیتانەرە.شۆنیتان بوەو گەنای و وێرانی مەدۆنە.شمە پاسە تەسەوۆڕ مەکەردێنە هەورامان دوێ دەگایێ چۆڵێنێ و بێ کەس و بێدەر. نە ئازیز تۆ هەڵای نەتاوانت شێعرەو مەولەوی، بێسارانی، خانای قوبادی، سولتانی ئیسحاق، ئەڵماس خان، سەیدی و … بوانیوە. چەمت نەکەوتەن تارێخو سانەکان و شێعرەو جەنگو قژاکانیت نەژنیێنە: هاوار چا ڕۆیە ڕەزاو گیریا گجیە خامەکە تیرواران کریا شمە ئەی کۆچەریان هەڵای ڕۆحو یەک دانە مێللەتی نامانەنە وەرمتان. وتێندێ و وەرمو موسابێقاتو تنیسو ویمبڵدۆنی مەویندێ. کەی جایتان هەنە لاو قارەمانیوە و زوانی گۆرانیوە. نامێو مێللەتو گۆرانیتان هەر نەژنیێنە و ئەر بژنەودێچش پێسەو تایفەو جەباری و عەباسی چەنیش مەگندێنە جەنگ. ئینەنە ڕاو و مەرامتان. ئینەنە شانازیتان. چەمتان نمەگنۆ ئازادی و ئازادی وەتەیو جلانەنە خولاسە مەکەردێوە. جنانو غوربەتی پێکایندێ و سەرەشۆڕێندێ. نەتاواتان عەینو سەیدی گەورە ئاشقانە سەراو هەورامانی گەورێ بیدێنە. بکێشدێوە سەرەو وێتانەرە و هەرسی قوڵ بە قوڵێ بمجدێرە چەمەو وینیزی. با تۆف بکەرۆنە چەمە و دەنگش بیاوۆوە سیروانی درێژ. دوورێ بگندێوە ئەننا هۆرتان مەلووشۆنە و مەبیدێنە پەننەو عاڵەمی. ئازادیو شمە ئینا چیرو بنجە گیواوێوینە نەک بورجەو لەندەنینە. ئەچاگەنە گمێندێ و نمەزاندێ ئارۆ چە زڵمێو مەکریۆنە ئەو وەڵاتو پیرەکان. ئەگەر بواچوو ئارۆ کوڕێوی موعەلێمی کێمنەیی کناچێوەی کوردەش دەس گێرتێنە و کەلیمە هەورامی قسێش نمەکەرۆ چەنی و بە هەورامیان مەواچۆنە هەورامیڵە باوڕ نمەکەردێ و تەشەرەم مەدەیدێنە گاوی قووت مەدۆنە. ئاخور شمە فرە دوورێ کەوتێندێوە و وێ بە ئۆرووپایی مەدەیدێنە قەڵەم باوانەکانو لەیلێ. خەجاڵەت مەکێشدێنە ئی کەلیمانە بواندێوە و نویسەری گەوج و ئاژاولە نیەو مەنماندێ بە گردو وەڵاتی. ڕەنگا سەربگندێنە چوونکای ئەچیگەنە هەڵای ڕۆحو قارەمانی دەرک نەکریان و خەڵک خوەش مەینە بە ئارەزوەکان. وێچتان مەزاندێ خەریکێندێ جە ویر مەشدێوە. ئەگەر تا قافو قیامەتی داستانێ زەجرئاوەرێ بنویسو پەرێتان دماینەشان نمەینە. ئێتر شمە ئۆرووپایێندێ و خاستەر ئانەن فەڕانسەوی بگندێنە موکالێمە. حاڵیمان نمەبۆ جە زوانو هەنگەری، ئێحساس مەکەروو دماکەوتەتەرەنا لاتانوە ئاخور شمە کوڕێو مارسێل پرووستی گەورەیندێ. شمە کناچە زاو شارێل بوودلێریندێ. خوەتان مەینە بە ئەجدادەکانو من، بە مەڵڵا خدری، بە پیر خدری، بە ئاساوچیەکانو بڵی، بە شەهیدانو پردەو مەڵڵای، بە شەهیدانو جەنگو قەڵاو هەورامانی، بە بابا میرزای هەشەمێزی، بە دوکتر سەعید خانی، بە پیرەژەنەکانو دەرەو گەڕیاتێ، بە جوانەمەرگەکانو دەرەو ژاوەرۆی گەورەی، بە خاتو خالێ، بە مەڵڵا ژەنە خاسێ، بە بابا ناوسی سەرگەتی،
بە ئاشقانو ئاتەشگای، بە گۆچانەکێو سان سەهاکی عەزیمی و ئێنقلاب گەری، بە پیر بنیامینی کەڵەشیر ماوای. شمە ئەوەڵ تا ئاخر بە گردچێوی خوەتان ئامانە. ساتێو گۆشتان نەگێرت و پۆسو وێتاننە نەزیایدێرە. حەیف پەرێتان، مەتاوێندێ کشکچیێو وەڵاتی بیدێ و نازدێنە شانامەو گۆرانەکان و نوسخە دەس نویسەکانمان نەدزانە. بەڵام دزیێشان ئەی ئۆرووپا نشینان، هەزاران هەزار موقەدەمێشان نویستێ پەی و شمە باوشەو دۆس دوختەرەکان و دۆس پسەرەکانتانە بەرنامایدێ.ئەندە موقەدەمێشان نویستێنی هەزار نەزەریێ عێلمیێ ڕاسێشان نمەکەراوە. شمە چکۆندێ ڕۆڵە؟ هەقەن ئەگەر بگرەودێنە و وێ بکەردێنە بە قوربانی. ئارۆ هەورامان قوربانیش گەرەکەن و چەمەڕاو ڕۆحێوی خەمینین. ئەها خەمینێ نیەندێ و قلەتان بەرزەن. دەی کەسەکانو وەڵاتو پیران وەرگەو خەمیتان نەگێرت. وەرگەو خەمی کەسێو پێسەو ” موحەمەدی موستەفازادەی” گێرت، گردچێوش قوربانی کەرد و چیرو خاکینە پۆژیارە. ئادەن نمادو ئازادی و نمادو قارەمانی. شمە ئازادێ نیەندێ و بەرشیێندێ. دوورتان سانانوە و جە ئامایو نامێو موستەفازادەی قینیتان مەینە و پێسەو تڕ و تایفەو سەنەندەجی مەواچدێ موستەفازادە سەوادی ئاکادێمیش نەبیەن و ناهاگا جمانوە. قسێ فرێنێ بەڵام نەزەرەو سەنەدەجی دلێو کتێبو” شۆن و بەر و ئاسانەینە” چیرپا کریا و عێلم خواش پەنە. ئینە تارێخ بی واتش بە ڕۆڵەکانو وەڵاتی سەنەندەجی درۆ مەدۆنە و موستەفازادە سەر بە هەقەن. نەزەرەو من نیەنە ئۆرووپا نشینان نەزەرەو کەسێوی ڕۆشن وینینە.دیارەن کەوتێندێ یاو و لەرز،ببەخشدێنەم ئەگەر دڵی ساحێل نشین و کەمبریچ نشینیتان مەئاوەروونە ئێش. ئینە دڵمەن مەنویسۆنە و جار جار ویرش مەشۆوە چکۆنە قەرارش گێرتەن.ئاد دەردەدارەن و مەدیۆنە شۆنیتانەرە.ئاخ کە لوایو شمە ئەی هەورامیەکان پەی ئۆرووپای
لاشوە چندە سەختەن. ئارۆ سنە و مەریوان و سەوڵاوا و سلێمانی و هەڵبجەیچ پەی ئێمە هەر نمادو ئۆرووپاینێ و ئەی هەورامیە فەراریەکانو ئۆرووپای وێتان تەنیا نەزاندێ. فرێ هەنێ هەورامانشان ویر شیەنوە. وەختەکارێو تۆ هەجێجی بی و سنەنە بژیوی بەڵام زاڕۆڵەکێت هەورامی نەزانا و شووشان نەزانۆ شاڵی هەجیجیانە چێشەن ئاخور کەی وجوودش هەن و ئۆرووپا نشین نیەن؟ ئۆرووپا نشینێوی گولالەن و مزگیێنە سبحانەڵاش دانەنە. ئاخ کە چن ئی سبحانەڵاشە عەوامانەن و جگەر پڕووز. خیانەت مەکەرانە و نمازا وجوود ئازاد ببۆ. وەلحاسڵ ئۆرووپا نشینان یادتان بەخەیر. نمەئەجۆ ڕەنگەو وەڵاتیتان دیێنە. سەفەرتان بێ گرەوەن و جار جاریچ گرەوەدار. شمەندێ ئایێندەو وەڵاتی و شمەکەیچ نقمەسارێندێ. لوایتان پشت کەردەیوە ئەو مێللەتو گۆرانین.
نۋیستەی: مەحموود قادری
سەرچەمە: هەورامان،نێتکۆمیتەو ژیوگەپارێزی پڵاتفۆرموو هۆرام-ی: دلێنەبەردەی دارستانەکان وڵات ڤرەشییەن

کۆمیتەو ژیوگەپارێزی پڵاتفۆرموو هۆرام-ی سۆچنای و دلێنەبەردەی دارستانەکان بە تونڎی شەرمەزار مەکەرۆنە و بە وڵات ڤرەشی بەنامێش کەردەن.

کۆمیتەو ژیوگەپارێزی پڵاتفۆرموو هۆرام-ی سەبارەت بە سۆچنای و دلێنەبەردەی دارستانەکان و بڕیەی درختەکان جە ئەرەیاونایێوەنە بە تونڎی کەردەکەش شەرمەزار کەردەن و بە وڵات ڤرەشی بەنامێش بەردەن و ئاشکراش کەردەن: جە هەر یاگەنە رێز و پارێزگاری و پۆختەیی ژیوگەی بە بنەما گیریان، سرووشت بیەن بە هێڵانێ گیاندارا و ئینسانش جە نەوەشیا ، کارەساتە سروشیەکا پارێزنان و بیەن بە سەرچەمەو خۆراکی سرووشتی پێش.
تەمامی ئەرەیاونایەکەو کۆمیتەو ژیوگەپارێزی پڵاتفۆرموو هۆرام-ی:
خەلکوو وەشەیویسوو هۆرامانی:
ژیوگە پسۆ بەشێ تایبەت جە مەنەیۆ ئینسانەکا و گیاندار و هەرپاسە بە پێچەوانەوە پسۆ هەرەشێوە سەروو ژیوایشا هەمیشە نەقشێ تایبەتش بیەن. جە هەر یاگەنە رێز و پارێزگاری و پۆختەیی ژیوگەی بە بنەما گیریان ، سرووشت بیەن بە هێڵانێ گیانداراو و ئینسانش جە نەوەشیا ، کارەساتە تەبێعیەکا پارێزنێنێش و بیەن بە سەرچەمەو خۆراکێ سرووشتی پێشان . بەلام جە یاگێنە کە ئینسان دەسشدان بڕیەی دارسانەکا ، راوەو گیاندارا ، پیسکەردەو سرووشتی یا وەشکەردەو سەدە زیانبەخشەکا ، سرووشت بە ڵافاوە ، زەمین لەرزە ، وشکەساڵی و وەلا بییەیۆ نەوەشیا جوابوو وێش بە ئینسانەکا دانۆ . ئارۆیچ سەرەراو ئانەی کە جیهان مەتەرسی کارەساتی گەورە چەمەروانشا و وینمێ کە بەڵێە گەورەتەرێ جە کرۆنای ئینێ راوە . بەلام جە پەنجا ساڵی ویەردە بەعزێ کەسێ و لایانێ بە ئامانجی تایبەت بە پاڵپەشتی دەزگا ئەمنیەتیەکا سەر بە دەۆڵەتی دەسشا دان بڕیەو و سۆچناو دارسانەکا زاگرۆسی و هۆرامانی . جەنگەلەکا زاگرۆسی جە ماوەو پەنجا ساڵی ویەردە تەنیا 20% شا مەنێنێ . ئینەیچ زەنگێ خەتەرا پێ زاگرۆس نشیناو بە تایبەت ئیمەی هۆرامی کە فرەو خەلکەکەیما جە دەگاکانە ژیوۆ . جە پەیجۆریەکا ئیمە پیما بەرکەوتەن کە ساڵانە کەسانێ پی شێوە دەسشا جە کاوڵکاری ژیوگەو کوردستانی و هەرێموو هۆرامانی بیەن .
1- بە بەهانێ کاسبیی و بە بی ئانەی کە ساڵانە درەختێێیچ بنیا ، دەسشادان درەخت بڕیەی و سۆچنایشا پێ خەڵووزی . جە وەختێنە جە فرەو وەڵاتەکانا چنە دارێ پێ خەڵووزی بڕیا ، بە دەها بەرابەر درەختێ منیاوە . 2- کەسانێ سەر بە دۆڵەت یا دەسەڵاتوازێ دەسشادان بڕیەی دارسانەکا تەنیا پێ ئانەی مڵکێ شەخسیشا بۆ . جە وەختێنە وەزعەی ئابووریەشا جە فرەو کەسا کۆمەڵگای خاستەرە بییەنە و هەنە . 3- کەسانێ کە جە بیس ساڵی ویەردە جە راو دۆڵەتیوە بە بەهانێ پەناگاو گریڵا و پێشمەرگەکا وەرکەوتوو کوردستانی دەسشادان سۆچناو دارسانەکا ، کە تەنیا ئامانجشا دژایەتی هێزە ئازادیوازەکا کوردستانیا . 4- کەسانی بوومی و خزمەتکارێ ناوەندەکا سەر بە دۆڵەتی پێ زەرێ کەمی هەمکارێ ناوەندەکا پسۆ سپاو پاسدارانی و ئیدارەو ئیتڵاعاتی بییەنێ پێ بڕیەو دارسانەکا زاگرۆسی و ورەتەیشا بە وەڵاتە هەمسایەکا ئێرانی . ئی کەسێ کە باسما کەردێ پی شێوە دەسشا جە کاوڵکەردەو دارسانەکا زاگرۆسی بیەن و تا ئیسە بەردەوامێنی . ئی کەسێ فرێشا بە ئامانجی دیاری کریا همکارێ بێیەنێ جە بە ئامانج یاواو داگیرکارا کوردستانی . هەر چن سیستم و دەسەڵاتوو داگیرکاری درێژتەر بۆوە ،داربڕیەی ، سۆچناو دارسانەکا ، ڕاوەو گیانداراو و حەیوانە وەحشیەکا و واستەیۆ ئاوەو هەرێمەکا پێ یاگاتەری بە هەمکاری کەسانێ نامەسئووڵ و سەر بە دۆڵەتی فرەتەر پەرەش سانان . ئیمە پسۆ پلاتفۆرموو هۆرام-ی پێ سەروستەو سیاسەتەکا کۆمیتەو ئێکۆڵۆژی کۆداری ( کۆمەڵگای دیموکراتیک و ئازادی رۆژهەڵاتی کوردستان ) ، هەر پاسە زەحمەتوو هەزاران ئینسانێ وەێبەخشێ کە بە ساڵان پێ ئێمە و دمارۆیما ژیوگەی پارێزنا ، بانگەوازی جە خەلکەکەیما کەرمێ کە پێ پارێزناو ژیوگەو کوردستانی و بە سزایاوناو ئا کەسا کە ئامانجە پیسەکا دۆڵەتی پارێزنا چی چوارچێوەنە هەمکارێما با .
1- جە دەگاو ، شارو و هەوارەکانە هەر کەس ڕاوە کەرۆ ، دارێ برۆ یا زەرەر یاونۆ ژیگەی نامێش فاش کەرا . 2- هەر یاگێ کە دۆڵەت جادە یا تێکداو ژیوگەی بەرۆ راوە بە زووتەرین وەخت هەوالەکەیش وەلا کەردێوە . 3- ئا کەسی کە جە 50 ساڵی ویەردە تا ئارۆ دارسانێشا کەردێنێ بە مڵک و باخ نامێ وێشا و یاگەکاشا فاش کەردێ . 4- هەر کەس کە خەڵووز وەش کەرۆ یا هەمکاروو دۆڵەتیا جە بڕیەی دارا نامێشا وەلا کەردێوە یا پی ناوەندەکا گریڵای کیاندێش . 5- چانەیە دڵنیا بیدێ کە هەنگامەکا و هەمکاریەکا شممە بە هەمکاری گریڵاکا کوردستانی بە نەتیجە یاوا . ئا کەسێ کە بە پەشتیوانی دۆڵەتی تاپۆ یا سەنەدشا پێ وێشا رێکوستەن ، بە ئیرادەو و شممە و گەلی ملکەکاشا باوە بە بەشێ جە ژیوگەو کوردستانی و سروەت و سامانی گردی . دیسانەوە گەلەکەیما دڵنیا کەرمێوە کە تا یاوای بە ژیوایە ئازاد و یەکسان کە بنەماکا ئێخڵاقی و ئێکۆڵۆژی کۆمەڵگای بە بنەما گێرۆ درێژەدەرێ رێبازەکەیما بیمێ . بە ئاشکرایچ یاونمی کە هەر کەس دەسش جە کاوڵاری ژیوگەو کوردستانی بۆ جە چوارچێوەو وەڵاتورەشا یاگێ گێرا . وەڵاتورەشیش خیانەتا و ئی خیانەتە بێ سزا نمەبۆ .باڵەپڕە جەنگییەکێ تورکیای 4 پێشمەرگۍ باشوریشان بریندارێ کەردێ

ئارۆ جە برادۆست و جە دووەم ڕۆو جەژنێنە باڵەپڕە جەنگییەکێ تورکیای بۆردومانشان کەردەۋە و جە ئاکامشەنە 4 پێشمەرگۍ بریندارێ بیێنۍ.

سەرسەبای ئارۆ 4 شەممەی، جە دووەم ڕۆو جەژنێنە باڵەپڕە جەنگییەکێ تورکیای بۆردومان-و دەگاو مێرگەڕەش-و سەر بە برادۆستیشان جە کوردستانی وارین کەردەن و جە ئاکامشەنە 3 پێشمەرگۍ بریندارێ بیێنۍ. زانیان، 3 پێشمەرگەکە سەر بە هێزەکێ 80یەنێ و دووێشان برێنێ بە نامەکێ (جەبار میکائیل و خۆشەوی میکائیل) و سەرجەمشان برینەکێشان سەختێنی و (خۆشەوی میکایل) قاچش پڕان و تەندروستیش خراپەن و پەی چارەسەری ڕەوانەو سۆرانی کریێنۍ". هاموەخت بۆردومانەکە زیانی فرەش بە ژیۋگەی یاونان و بەهۆشەوە ئێر کەوتەنەۋە و ڕووبەرێۋی فرە جە پووش و پەڵاش و دارستانەکێ ناوچەکەی سۆتێنێ.
3 شەممەی ۋیەردە، جە زاخۆ سەربازە ئەرەگێرەکێ تورکیای جە یەکەم ڕۆو چەژنێنە بەبێهۆکار تەقەشان جە گەنجێۋی کوردی ئێزیدی کەردەبێ و کوشتەبێشان.جە عەفرین جە دووێ تەقایێنە دەیان چەتێ کوشیێ و بریندارێ بیۍ

جە دلێ شارو عەفرینی و جە دەگاو ترندێ-ی نزیک جە عەفرینی 2 تەقایێ ڕووەشان دێنێ و جە ئاکامشانە لانی کەم 11 چەتێ تورکیای کوشیێنێ و 20ی تەرێ بریندارێ بیێنێ.

ئارۆ 5 شەممە، جە شەقامو وڵاتی جە دلێ شارو عەفرین-یەنە ئەۋەتەقای گەورە ڕووەش دان. شۆنیشەرە جە دەگاو ترندێ-ی جە نزیک شارو عەفرینی جە ڕاو ماشینی بۆمبکریای ئەۋەتەقای تەر ڕووەش دان. ئاژانسو هەۋاڵو ئانەهای جە ڕۆژئاۋاو کوردستانی ئاشکراش کەرد: "جە هەر دووێ تەقایەکانە لانی کەم 11 چەتێ تورکیای کوشیێنێ و 20ی تەرێ بریندارێ بیێنێ کە سەر بە تا قمە چەتەکێ 'جەبهە شامیە'یەنێ و هامکات زیانی ماددی فرە جە چەتەکان کەفتەن.پەکەکە: لەسەر هێڵی شەهیدان، تێکۆشانتان بۆ ئازادی بەرفراوان بکەن

کۆمیتەی ناوەندی پەکەکە:" لە 44هەمین ساڵیادی شەهیداندا، لە راستیی شەهیدان باشتر تێبگەن و لەسەر رێچکەی شەهیدان لە دژی گۆشەگیری و فاشیزم تێکۆشانی ئازادی و دیمۆکراسی بەرفراوانتر بکەن."

کۆمیتەی ناوەندی پەکەکە لە 44هەمین ساڵیادی شەهیداندا راگەیێندراوێکی بڵاو کردەوە و جەختی کردەوە کە دەبێت لە راستیی شەهیدانی تێکۆشانی ئازادی باشتر تێبگەین و بانگەوازی ئەوەشی کرد کە، لەسەر رێچکەی شەهیدان، لە دژی گۆشەگیری و فاشیزم، تێکۆشانی ئازادی و دیمۆکراسی بەرفراوانتر بکەن.
دەقی راگەێندراوەکەی کۆمیتەی ناوەندی پارتی کرێکارانی کوردستان-پەکەکە بەم شێوەیەیە:
"لەسەر هێڵی رێبەرایەتی و شەهیدان، خۆڕاگر دەبین و سەردەکەوین
ئێمە هەم وەکو گەل و هەمیش وەکو بزوتنەوە، لە مانگی شەهیدانی ئایارداین. 18ی ئایار رۆژی شەهیدانە. ئایاری 2020، 44هەمین مانگی شەهیدانە و 14ی ئایاریش 44هەمین رۆژی شەهیدانە. لەسەر ئەم بنچینەیە لە 43هەمین ساڵیادی شەهیدبوونی هەقی قارەر شۆڕشگێری گەورە کە رێبەر ئاپۆ پێی دەڵێت، ئەو رۆحی شاراوەی منە' و هەموو شەهیدانی تێکۆشانی ئازادی بە رێز و خۆشەویستی و بە منەتەوە بەبیر دێنینەوە. بەڵێنی جێبەجێکردنی ئامانج و هیواکانیان دووپات دەکەینەوە. مێژووی 43 ساڵەمان، بە پێشەنگایەتی شەهیدە قارەمانەکانمان و رێبەر ئاپۆ پێش کەوتووە. سڵاومان دەنێرین بۆ بەرخۆدانی ئازادی کوردستان. لە 44هەمین ساڵیادی شەهیدان رایدەگەیێنین کە لەسەر رێچکە و هێڵی شەهیدان و رێبەر ئاپۆ، خۆڕاگریمان بەهێزتر و گەورەتر دەبێت.
هەموو شەهیدانی مانگی ئایار کە رۆژ و مانگی شەهیدانیان بەدیهینا، لە کەسایەتی هاوڕێ هەقی و هالیل، فەرهاد و هەڤاڵانی، هاوکات شەهیدانی یەکی ئایار، محمد کاراسونگور، ئیبراهیم بیلگین، هاوڕێ ئازاد و چەکدار، شیرین ئەلەمهولی و هەڤاڵانی، هۆزان مزگین، حەلیم، سالح، هاوڕێ ئۆزان و شەهیدانی کۆمەڵکوژی هەوڵێر، سەبری، جەمشید، ئاندۆک و ئەرسین بە رێز و خۆشەویستیەوە بەبیر دێنینەوە. دیسان لە شەهیدانی شۆڕشی تورکیا لە کەسایەتی دەنیز گەزمیش، یوسف ئاسلان، حوسێن ئینان، ئیبراهیم کایپاککایا، سینان جەمگیل و ئۆلاش بایراکتار ئۆغلو، هەموو شەهیدانی تورکیا بە رێز و حورمەتەوە بەبیر دێنینەوە، راشیدەگەیێنین کە هەمیشە و لە هەر جێگایەک، شەهیدە قارەمانەکانمان، سەرچاوەی هیزی ئێمەن.
رێبەر ئاپۆ، پەکەکەی وەکو 'بەرێکخستنکردنی بیرەوەریەکانی هەقی کارەر و ئەنجامدانی چالاکی' پێناسە دەکات. پارتەکەمان، پارتی شەهیدانە، شەهیدە قارەمانەکانمان لە ناو راستیی پارتەکەماندا دەژین. وەکو گەل و بزوتنەوە، لە 44هەمین ساڵەیدا، زیاتر و زیاتر نزیک دەبینەوە لە راستیی شەهیدان. شەهیدەکانمان رابردوو و داهاتووی ئیمەن. بەم رۆح و زانابوونەوە پێشوازی لە 44هەمین ساڵیادی شەهیدان دەکەین. ئێمە 24 کاتژمێر لەگەڵ راستیی رێبەر ئاپۆ و شەهیداندا دەژین. لەسەر ئەم بنەمایە و لەسەر هێڵی رێبەر ئاپۆ و شەهیدەکانمان، بە تووندی خۆمان رەخنە دەکەین و وردتر دەبینەوە لەوەی زیاتر ببین بە وڵاتپارێز و شۆڕشگێر. تا ئێستا ئێمە لەسەر هێڵی رێبەرایەتی و شەهیدان سەرکەوتوو بووین و لە ئێستاش بە دواوە لەسەر هەمان هێڵ لە خۆڕاگریدا دەبین و بەم شێوەیە سەرکەوتنی گەورەش بەدەست دێنین.
راستیی شەهیدان بەهێزترین سەرچاوەیە بۆ سەرکەوتن
ئێمە وەکو گەل و بزوتنەوە، بە هاتنی 44هەمین ساڵیادی شەهیدان، فاشیزمی ئاکەپە/مەهەپەی قڕکەر و داگیرکەر بە نامەردانە هێرش دەکەنە سەر شەهیدەکانمان و گۆڕەکانیان دەشێوێنن. بە تایبەت فاشیست-قرکەر هێرش دەکەنە سەر شەهیدەکانمان، چونکە زۆر لە راستیی شەهیدەکانمان دەترسن. وەک چۆن راستیی شەهیدە قارەمانەکانمان ترسێکی گەورەیان خستووەتە ناو دڵ و دەروونی دوژمنی فاشیست-قرکەر، هاوکات بۆ ئێمەش دەبێتە گەورەترین سەرچاوەی هێز و سەرکەوتن. چونکە شەهیدە قارەمانەکانمان، نوێنەرایەتی هەبوونی کوردستان و ئازادبوونی و یەکێتی گەلی کورد و هەبوونی دەکەن. لەسەر ئەم بنچینەیە، دەبێت باش لە هێرشەکانی دوژمنی دڕندە تێبگەین، راستیی شەهیدان باشتر تێبگەین و زیاتر خاوەنداری لێبکەین. ئەمەش تێکۆشانی ئازادی و دیمۆکراسیمان زیاتر و بەهێزتر بەڕێوە دەبات و زووتر دەمانگەیێنێتە سەرکەوتن.
هێز و ئیرادەی تێکۆشانمان گەورەترە؛ ئەمەش لە سەر هێڵی شەهیدان، زیاتر بەرێکخستن دەکرێت و تێکۆشان دەکات
وەکو دەزانرێت، ئێمە 44هەمین ساڵەی شەهیدان و مانگی شەهیدان لە قۆناغی هێرشی سیستمی کاپیتالیست بە ناوی ڤایرۆسی کۆرۆناوە، تێدەپەڕێنین. هەموو هێزە کاپیتالیستەکان، هەموو دەسەڵاتەکان، هەموو دەوڵەتانی دەوروبەر، دەرفەت دەبینن و بە تایبەت هێرش دەکەنە سەر ژنان، رەنجدەران و هەموو بەشەکانی کۆمەڵگا. بە تایبەتیش فاشیزمی ئاکەپە/مەهەپە کە لە بەردەم هەڵوەشانەوەدایە، ئەم سیاسەتە پەیرەو دەکات. سوود لە ڤایرۆسی کۆرۆنا دەبینێت و سیاسەتی داگیرکاری بۆ سەر کرێکاران و رەنجدەران توندتر دەکاتەوە. بە رێبازی جیاواز دەیانەوێت خەزێنەکانیان پر بکەنەوە.
بە قەرەنتینەکردنی گەنجان و ژنان لە ماڵەوە، دەیانەوێت رێگری لەبەردەم تێکۆشانی دژی فاشیزم دروست بکەن. بە دەرخستنی یاسای نوێ، هەموو بکوژ و لاقەکەرانی لایەنگرانی خۆیان، لە بەندیخانە ئازاد دەکەن. لە کوردستان شارەوانیەکان داگیر کران، هێرش و کۆمەڵکوژیەکان بەردەوامن. ئێرشی سەر ئیدلب، رۆژئاوا، باشوری کوردستان و لیبیا زیاتر بوون. خۆی دەسپێرێتە ئەم هێرشانە و دەیەوێت دەسەڵاتە رزیوەکەی کە لەبەردەم هەڵوەشانەوەدایە، هەندێکی دیکە تەمەنی درێژتر بکاتەوە.
ئێمە بانگەوازی ئاڕاستەی گەلەکەمان دەکەین کە بۆ تێکشاندنی سیاسەتی گۆشەگیری و هەڵوەشاندنەوەی فاشیزمی ئاکەپە/مەهەپە تێکۆشانیان بەرفراوانتر بکەن
بە تایبەت گەلە وڵاتپارێزەکەمان و بە گشتی هەموو مرۆڤایەتی، فشار و داگیرکاری و یاری و فێلبازیەکانی سیستمی کاپیتالیست و فاشیزمی ئاکەپە/مەهەپە باش دەناسن. لەسەر ئەم بنەمایە، بۆ تێکشکاندنی ئەو شەڕە دەروونیە کە سوود لە ڤایرۆسی کۆرۆنا وەردەگرێت و تێکشکاندنی داگیرکاری و فشارەکان، هەموو گۆڕەپانەکان بکەن بە جێی تێکۆشانی ئەنتی-کاپیتالیست و ئەنتی-فاشیست. ئێمە وەکو پەکەکە سڵاومان دەنێرین بۆ هەموو تێکۆشانەکان و لەو بڕوایەداین کە بە رێبازەکانی تێکۆشانی دیمۆکراسی و ئازادی زیاتر پێش دەکەوین و سەرکەوتنیش مسۆگەر دەکەین. لەم چوارچێوەیەدا بە تایبەت بانگەوازیەک ئاڕاستەی ژنان، گەنجان و گەلە وڵاتپارێزەکەمان دەکەین کە بۆ تێکشکاندنی گۆشەگیری ئیمرالی و هەڵوەشاندنەوەی سیاسەتەکانی ئاکەپە/مەهەپە، تێکۆشانی ئازادی و دیمۆکراسی بەرفراوانتر بکەن.
شەڕی گەریلا بێگۆمان سەردەکەوێت
لەم بابەتەدا هیزی گەریلاکانمان، هەم هەڵوێستێکی راست دەنوێنێت و هێڵی خۆڕاگری بەرفراوان دەکات و هەمیش رۆژانە ئەو چالاکیانە ئەنجام دەدات کە دوژمن تیکدەشکێنێت. ئێمە، سڵاومان دەنێرین بۆ هەموو هێزی گەریلاکانمان، کە لە بەرامبەر قسە و قسەلۆکی فاشیزمی ئاکەپە/مەهەپە و هێرشە سەربازی و دەروونیەکانی کە سوود لە ڤایرۆسی کۆرۆنا دەبینێت و زیادی کردووە، بە بێ وەستان هەموو سەختیەکان تێدەپەڕێنێت و چالاکیی خۆڕاگری مێژوویی ئەنجامدەدات و شەهیدە قارەمانەکانیشمان بە رێز و حورمەتەوە بەبیر دێنینەوە و سەرکەوتنەکانیان پیرۆز دەکەین و هێواخوازیشین ئەم سەرکەوتنانە بەردەوام بن. لەو بڕوایەداین کە شەڕی گەریلا کە بە خۆنوێکردنەوە و گەشەپێدانی تاکتیکی خولقێنەر بەڕێوە دەچێت، بێگومان سەرکەوتن بەدەست دێنێت.
بانگەوازیەک بۆ هێزە شۆڕشگێر و دیمۆکراتەکان
قۆناغی ڤایرۆسی کۆرۆنا بە روونی ئەوەی خستەروو کە لاوازترین دەسەڵاتی ئەمڕۆ فاشیزمی ئاکەپە/مەهەپە یە. بێگومان هێندەی لاوازە، هێندەش مەترسیدارە. بە سیاسەتی شەڕ و قرکردن کە لە دژی گەلی کورد پەیرەوی دەکات، بە تایبەت هەڕەشە لە ژنان و هەموو گەلانی رۆژهەڵاتی ناوەڕاست و مرۆڤایەتی دەکات. لە بەرامبەر سیاسەت و زیهنیەتێکی هێندە مەترسیداری فاشیست-قرکەر، خۆڕاگریی ئەنتی-فاشیست کە بە هێزی شۆڕشگێری تورکیا لە ژێر سایەی HBDH بەڕێوە دەچێت، رۆژ بە رۆژ ئاستێکی گرنگی پێشکەوتنی بەدەست هێناوە. لەسەر ئەم بنەمایە بۆ ئەوەی ئەو خۆڕاگریەی باسی لێوە کرا، بەهێزتر و بەرفراوانتر بکرێت و هەموو بندەستەکان و مرۆڤایەتی رزگار بکرێت لە سیاسەت و هۆشمەندی فاشیست-قرکەر، بانگەزای ئاڕاستەی هەموو هێزە دیمۆکرات و شۆڕشگێر، ژنان و گەنجان و هەموو کرێکار و رەنجدەرانی تورکیا دەکەین، خۆیان بسپێرنە تێکۆشانی هاوبەش و لە بەرامبەر فاشیزم و داگیرکاری بوەستنەوە.
بۆ ئەنجامدانی کۆنگرەی دیمۆکراتیکی بەدیل، هەموو کەسێک بانگهێشت دەکەین بۆ تێکۆشانی هاوبەش
بە روونی ئاشکرا بوو کە سیستمی مۆدێرنیتەی کاپیتالیست کە بەرهەمهێنەری ڤایرۆسی کۆرۆنایە، چەند نەخۆشە و جگە لە زەرەر و زیان هیچ شتێکی نەماوە پێشکەشی مرۆڤایەتی بکات. کاپیتالیزم کە هەموو سنوورێک بۆ ئازادیی مرۆڤان دەکاتەوە، سەرتاسەری جیهانی بۆ مرۆڤایەتی کردووە بە بەندیخانە. ئەم بارودۆخە بە ئاشکرایی ئەوەی خستە روو کە، هەم سیستمی مۆدێرنیتەی کاپیتالیست، تا چ ئاستێک رزیوە و دەتوانرێت تێیپەڕێنین، هەم بۆ پاراستنی تەندروستی مرۆڤایەتیش دەبێت بێگومان ئەم سیاستمە تێپەڕێندرێت.
لەسەر ئەم بنەمایە ئاشکرا بوو کە بۆ مرۆڤایەتی تەنها ئەلتەناتیفی ئازادی و دیمۆکراسی، سیستمی کۆنفیدارلیزمی دیمۆکراتیکە کە خۆی دەسپێرێتە خۆسەری دیمۆکراتیک کە رێبەر ئاپۆ پەرەی پێداوە. زۆر بە روون و ئاشکرا دەبینرێت کە تاکە رێگای رزگاربوونی مرۆڤایەتی، کۆنفیدارلیزمی دیمۆکراتیکی جیهانییە کە کۆمەڵگای دیمۆکراتیک بونیاد دەنێت و خۆی دەستپێرێتە ئازادی ژنان و ژنگەپارێزیی کۆمەڵگا. لەم چوارچێوەیەدا هەموو هیزە سۆسیالیست، دیمۆکراتەکان و ئەنتی-کاپیتالیست، ژنانی ئازادیخواز، رێکخراوە ژینگە پارێزەکان، بۆ ئەوەی خۆیان رزگار بکەن لەو کاپیتالیزمەی ڤایرۆسی کۆرۆنای بەرهەم هێنا و دروستی کرد و کۆنگرەیەکی دیمۆکراتیکی ئەلتەرناتیف دروست بکەن، هەموویان بانگهێشت دەکەین بۆ تێکۆشانێکی هاوبەش، یەکگرتوو و توندوتوڵکردنەوە پەیوەندیەکان.
ئێمە خاوەنداری لە بانگەوازیەکەی رێبەر ئاپۆ بۆ یەکێتی نەتەویی دیمۆکراتیک دەکەین و بە بنچینە وەری دەگرین
لەم رۆژی ئەمڕۆماندا یەکێک لە گرنگترین و زیندووترین و سیاسیترین رووداوەکان، خەباتەکانی یەکێتی نەتەوەیی کوردە. ئەم بارودۆخە سەرچاوەکەی هەم لە زانابوون و رۆحی یەکێتی نەتەوەیی دیمۆکراتیک وەردەگرێت کە لە ناو کورد و دۆستانیدا پەرەی سەندووە، هەمیش بە هۆی ئەوەی پەدەکە بە ناردنی هێزی سەربازی بۆ زینی وەرتێ کە هەڕەشە لە پەکەکە دەکات، سەرچاوە دەگریت. بە تایبەت سڵاو دەنێرین بۆ زانابوون و ئیرادە و رۆحی یەکێتی نەتەوەیی دیمۆکراتیکی گەلەکەمان لە هەر چوار پارچەی کوردستان و دەرەوەی وڵات و رۆشنبیر و هونەرمەندانمان و دەمانەوێت ئەوەش بڵێین کە ئەو هەڵوێستە شایەنی رێز و سوپاسە. بێگومان پێویستە سیاسەتی کورد ئەو راستیە ببینێت و ئەو رۆح و زانابوونەی کۆمەڵگا بە بنچینە وەربگرێت.
ئێمە وەکو بزوتنەوەی پەکەکە جارێکی دیکە دەڵێینەوە کە ئامادەین خاوەنداری لەو رۆح و زانابوونە بکەین و خەباتی پێویستیشی بۆ ئەنجام بدەین. لە راستیدا شەهیدە قارەمانەکانمان بەر لە هەموو شتێک یەکێتی نەتەوەیی دیمۆکراتیکیان خوڵقاند. دوایین جاریش رێبەر ئاپۆ بۆ یەکێتی نەتەوەیی دیمۆکراتیک بە شێوەیەکی بەهێز، بانگەوازی کرد. خاوەنداریان لێدەکەین و بە بنەما وەریان دەگرین. لەو بڕوایەداین کە بە تایبەت بەڕێوەبەرانی ئاکەپە، هێزە هەرێمی و جیهانیەکان، یەکێتی نەتەوەیی دیمۆکراتیک تێکدەدەن. ئێمە بانگەوازی ئاڕاستەی هەموو پارت و رێکخراوە کوردیەکانیش دەکەین کە لە بەرامبەر یاریەکانی دەوروبەرە بیانیەکان و بەرژەوەندیخوازان وریا بن و لەم قۆناغە مێژوویەی تێیدا دەژین، خاونداری لە ئەرک و تیکۆشان و یەکێتی دیمۆکراتیک بکەن.
لەسەر ئەم بنەمایانە، بە بۆنەی 43هەمین ساڵیادی شەهادەتی شەهیدە گەورەکەمان هەڤاڵ هەقی کارەر و هەموو شەهیدانی تێکۆشانی ئازادی، جارێکی دیکە بە رێز و حورمەتەوە یادیان دەکەینەوە و هەموو هەڤاڵانی پارتەکەمان و گەلە وڵاتپارێزەکەمان بانگهێشت دەکەین کە لە 44هەمین ساڵەی شەهیدان و مانگی شەهیداندا، باشتر و قوڵتر لە راستی شەهیدە قارەمانەکانمان تێبگەن و لە سەر هێڵی شەهیدان خۆیان بگەیێننە ئاستی شۆڕشگێر و ببن بە وڵاتپارێزێکی بەهێزتر، لە بەرامبەر گۆشەگیری و فاشیزم، تێکۆشانی دیمۆکراسی و ئازادی بە هێزتر پەرەی پێبدەن."
ز.شهەورامی و یردەو ئارۆش

هەورامی ویردەو ئارۆش و زانشتیانە شەیکەردەییش و هۆرسەنگنایش.

وەڵینە زوان پێسەنە دارەی، سەردەمەینە چووزە مدۆ،گەورە مبۆ،گەشە مسانۆ و وەختێوەنە کەم کەم میاوۆ بە سیسیای و پووترکیای و یاگێش مدۆ بە شیکە و لەقانەی کە چۆشۆ زیاینێ، ئینە ڕواڵەتی سرۆشتی زوانیەن، بە مەرجەی نێمەو تەمەنیشەنە بەڵای و کۆسپێش پەی نیاوان ، دیارەن تا فرەتەر چەمەدٚاریش کەرمێ گەشتەر و تەمەن درێژتەر بەر مەی، هەر پاسە دار ئەوەجەش هەن بە ئاوێ ،خاکی،هەواو و وەرەتاوی و هەرێز و ئاژینی،زوانیچ ئەوەجەش هەن بە چەمەدٚاری و ئاو و نانی. گۆکەرێ هەر زوانەی هەرکام بە تەنیایی ڕۆڵوو باخەوانەیشا هەن پەی ئی داریە،هەرچی زانشتما جە بارەو باخداری فرەتەر بۆ دارێوە گەشتەرما هەن و پێچەوانەش هەر چن بێ بنەمای زانشتی هۆرزەونیشت کەرمێ ،دارەکەما زووتەر فۆتیۆ. ئەوەشاریا نیەن ڕۆڵوو دەسەڵاتی سیاسی و ئایینی فرەتەرین کاریگەریش هەن سەروو مەنەی یان نەمەنەو زوانەی، ئی باسە باسەی تایوەتش گەرەکەن و پەنە موازۆ شیکاری کریۆ جەلاو شارەزای ئی بوارەیە. چی وتارەنە فرەتەر هەوڵ ئانەن زوانی هەورامی بە شێوەی زانشتی شی کریۆوە بەشکەم بە ئەژناسای دەستوور و یاساکاش خاستەر هۆرزەونیشتش چەنی کەرمێ و چی سڕوسۆلیە کە گردێما هەریۆ بە جۆرەی هەستش مکەرمێ بەرش بارمێ وبەش ئا لەقێ نا خەریکا سیسێ بیێنێ گەشە بساناوە. هەوڵ دریان باسەی کۆرت سەروو شێواز و تەشک و ساختاروو ئی زوانیە کریۆو ئینە کە سەرچەمەو زوانی هەورامی چکۆوە شۆنیش گێڕمێ و تایوەتمەندیەکێش چێشێنێ و خاڵێ جیاوازێش چەنی ئا زوانێ کە زوانی میانەی مژناسیا دیاریشا کەرمێ، هەرچن هەورامی بە زوانەی تازە مژناسیۆ بەڵام فرەو فاکتاش گێڵاوە پەی وەڵێ دەورەی میانەو زوانەکان، شۆنیەرە باسەی سەروو نەوەشی و دەردانێوە کە متاوان بیانێ دلێ زوانەی و فۆتناش، بەشوو ئاخریچ فرە بە کۆرت ئیشارە بە چن خاڵا پەی چارەسەری ئی دەردا. دیارا چارەسەرکەردەی ئی نەوەشیا هەرمانەو پسپۆڕا،زانایا و خەمەوەرەکامانە و بە بەروستەو دەردەکا دەرمان و چارەسەریشان ئاسانتەرەن.
زوانی هەورامی ویەردەو و ئارۆش پاسە کە زوانە پەیرەکێ دیاری و دەسە بەش کریەینێ،هەورامی یۆ جە زوانە”شمال غربی”یە کاو ئێرانی مژناسیۆ کە جە لەقوو گوران-زازا ی یاگێش گێرتێنە(جویس بلەو،پاریس)(1)و وەروو ئانەی پاڵەوی ئەشکانیچ زوانی میانەی ئێرانی شماڵ غەربینو هەر پی بۆنەوە فرێوە هەورامی شۆنەماو پاڵەوی ئەشکانی مزانا بە تایوەت ئینە کە یۆ جە قەواڵەکانوو هەورامانی زوانەکەش ئەشکانیەن، یاگێش هەنە جە باروو زوان ژناسی ئی بابەتە سەرشەرە بلمێ و ڕۆشنش کەرمەی.
1-وەڵێ گردچێوەی با سرنجەی بدەیمێ دەنگدار(2) و بێ دەنگەکا(3) و گێڵایشا(4)جە هەورامی و ئەشکانی و پاڵەوی. گێڵاو دەنگدارەکان، جە هەورامینە مادەی ویەردەو ئیسەیە وەش کەرۆ کە ئینە دلێ پاڵەویەکانە نیاما.
Ramay ویەردە Ramāy ئیسە
جە بەشوو بێ دەنگەکان با تەماشاو واجەکا کەرمێ کە ئەشکانی و پاڵەوی و هەورامینە چێششا سەر ئامان.بنەماو واژەکان ،ئێرانی پەیرە و ئەوستایی گیریان و فاڕیاو واجی دلێ زوانەکان شۆنیش گێرمێ.چێنە فرەتەر جیاوازیەکێ وەرچەم گیریەینێ و دیارەن خاڵێ هامبەشیچشا هەنێ.بەڵام پەی جیاوازی تەنیا خاڵێ جیاوازێما پەنەوازێنێ.
——————————————————————————————————————————-
1- compendiuem linguarum irainicarum,RUDIGER SCHMITT,1939
2-Vowels 3-consonants 4-Ablaut
چوار نموونێشا فرە یاگێ وردۆ بیەیەنێ.
“و” سەرەتاو واژەی.پێسەو وهرکەی ئەوستایی،جە پاڵەویەنە بیەن گورگ بەڵام هەورامیش:وەرگ.نمەکریۆ واجوو “و” بیەبۆ “گ” شۆنیەرە بیەبۆوە بە “و”
“ی” سەرەتاییە: یەوە ی ئەوستایی پاڵەویەنە بیەن جۆ.کە چێش هەورامینە هەر یەوەنە. “چ” ئەوستایی ئەشکانینە بیێنە:”ژ” پاڵەوینە بیێنە:”ز” بەڵام هەورامینە بە “چ” مەنێنە…….ڕۆچێ
“گ”دلێڕاسەی پەیرێ. ئەشکانی بیێنە:”غ”.پاڵەوینە بیێنە” ی” بەڵام هەورامینە بە “گ” مەنێنە….بەگ
ئی چن نموونێ جە فاڕیاو واجەکا بە ئاسانی متاوا بسلەمنان کە هەورامی دەزگای واجی و ئاوایی تایوەت بە وێش بیەنش و شۆنەماو شۆنکەوتەو پاڵەویەکان نیەن.هەرچن زوانە پاڵەویەکێ بە هۆ دەسەڵاتی سیاسی 900 ساڵەو ئەشکانی و ساسانی بێ گۆمان کاریگەریشا بیەن سەروو زوانی هەورامی،بەڵام هازو تەوانەو هەورامی چانەی فرەتەر بیەن کە دلێ ئا زوانانە تاویۆوە. بە دڵنیایی هۆکاری سەرەکیش ڕێک و پێک بیەی و پتەو بیەی ڕازوان و هازو هێزوو دەزگای ئاوایی هەورامی بیەن.
2-یۆ چا خاڵا چی دەزگاینە فرە وەرچەم مگنۆ وێمانە کەردەی(5) و وێمانە بیەی(6) واژێ دەخیلێ چەو زوانەکا بیەن.فرەو واژان بە بۆنەو دەسەڵاتی سیاسی یان ئایینی جە پاڵەوی،عەرەبی و تورکیوە ئامەینێ دلێ هەورامی.دەزگای ئاوایی هەورامی بە پاو هازێوە کە بیێنەش تاوانش بە واژەکا، ڕەنگ و بۆیوە وێمانە بەخشۆ.
پەی نموونەی “ق” واجەی عەرەبی کە وەڵتەر دلێ دەزگای ئاوایی هەورامینە نەبیێنە کەردەنش بە “ک”.هەرچن دماتەرۆ بە ئامای “ق” فرەو واژا کە وەڵتەر بە “ک” گۆ کریەینێ کەردێنێش بە “ق”و تەنانەت واژێ دەخیلی جە تورکی کە وێشا بە “ک” بیێنێ کەردێنێش “ق”.پێسەو:بایکوشی کەردەنش:بایەقۆش….کوورباک کەردەنش:قۆرواقی…..کارژنگش کە واژەی میانەی ئێرانیەن کەردەن:قارژنگی.
بەڵام ئانە کە جە زوانوو سەیدی بەر مگنۆ ئانەن وەڵتەر ئی واجە یانی “ق” هەورامینە نەبیێنەما.
ئەز مەجنوونوو وێڵۆ تەنۆ،شێت و ئەراگێڵۆ تەنۆ……….دایم چەنی خێڵۆ تەنۆ،کەومێم چەنەم بێزارێنێ (سەیدی)
——————————————————————————————————————–
5- Naitivization 6-Naturalizaition
یان فرە وینمێ جیای “عشق” ی عەرەبی واچیان: “ئەشک”…..جیای قیمەتی واچیان” کیمەت”
دا دەم پەنە دالێو ڕیۆن.کیمەتشنە سۆنەم گیون…………(سەیدی)
“ع” بە “ئە/ئا” گۆ کریەینە:
ئەو مەجنوونەکەی وێڵ خاڵ تۆ………………..ئەو دێوانەکەی لێو لاڵ تۆ…..لعل=لاڵ (بێسارانی)
3-یۆتەر جە تایوەتمەندیەکاو هەورامی کە کەمتەر زوانەی ئی هەرمانێشە کەردێنە وەش کەردەو سەرچەمەی (مصدر) جە دەنگەکا یان جە واژێ دەخیلێ بیەن.واژەی عەرەبیش گێرتەن و سەرچەمەش چەنە وەش کەردەن.
“غلط” جە عەرەبی گێرتەنش و خەڵەتنایش چەنە وەش کەردەن.یان خەرەفنای و چن ها سەرچەمێ تەرێ یان
جە دەنگەکا پێسە: قیژنای،پرخنای،گرمنای،قووزنای ووووو
یۆ چا زەریفیا کە سەرچەمەی هەورامی هەنش ئانەن کە سەرچەمە یان مەسدەرش سەروو چوار بنەمای وەش کەردەن.
پەی نموونەی ماشتەی،وتەی،پێتەی.مادەکێشا پیجۆرەنێ:
māštay māšāy māšnāy māšyāy
wetay wesāy(ūs) wesnāy wesyāy
pētay pēčāy pēčnāy pēčyāy
4- گرنگتەرین خاڵەو جیاوازی هەورامی جە ئەوزوانەکان سەرف بیەو نامێ و سفەتیشەن.
جە زوانە پەیرەکان پێسەو ئەوستای وینمێ نامێ و سفەت جە 8 حاڵەتێنە سەرف کریا، ئی شێوازە دلێ هیچ زوانەی تازە و میانەی ئێرانیەنە شۆنەماش نەمەنێنە، جگەم سۆغدی کە نزیک بە 1800 ساڵێ چیوەڵی بڕەی چا حاڵەتاشە مەنێبێنێ ، جا خۆ نمەکریۆ واچمێ زوانەی، جە پەیرەنە ئی شیوازشە بیەبۆ،دەورەی میانە نەمەنەبۆ،شۆنیەرە هەمتەر ئامابۆ دلێ زوانی، هەر ئی بابەتە وەسێن پەی ئانەی نیشانە بدۆ هەورامی زوانەین کە گێڵۆوە پەی وەڵێ دەورەی میانەو زوانەکا چوون هێشتای بڕەی جە شێوازەکێ سەرف بیەیش چەنە مەنێنی، چێوەی کە دلێ پاڵەویەکانە نەمەنەبیەن و شۆنیش نیەنە.
حاڵەتەکێ:
جە ژمارەو 2 تا 7 کە نامێ و سفەت حاڵەتی مەفعوولیش بیەن هەورامینە ئیسە 4شا مەنێنێ، ئی شێوازە تایوەتەن بە زوانە پەیرەکان و ئی تەشک و ساختارە وەسێن پەی ئانەی نیشانە بذۆ کە هەورامی زوانەی بیەن سەر بەوێ و تاوانش هەزاران ساڵێ وێش پارێزنۆ. با بە نموونەی ڕۆشنش کەرمەی:
تەماشاو هیوای کەرمێ دیارەن جە هەرکامی بە شێوازەی نویسیان.
ئی تەشک و ساختارە چێوەین جە زوانە پەیرەکان یاوان، ئەوستانە 8 حاڵەتێ و زوانوو پارسەیەنە 7 حاڵەتێنە مگنا وەروو چەمی.بەداخەوە هێشتای چێوەی جە زوانوو مادەکان نەئیزیانۆ تا بزانمێ چ پەیوەنێوە هەن بەینوو زوانی مادی و هەورامی، تەنیا چن واژێ جە زوانی مادی یاواینێ ئادٚیچ یا دلێ دەسنویسەکانوو یوونانیان یان دلێ کەتیبەکانوو هەخامەنشیەکان ، پەی نموونەی جە زوانی مادی “سپەن”یانی تووتە و “سپەنوەنت یا سپەنوەت” بە ماناو چێوەی کە سفەتێش پێسە تووتەی با ، ئی واژە یۆوەم چێو کە مارۆ مەژگوو منی هەورامی:سپەڵوەت یان سپڵۆتەن تەنیا واجوو “ن” بیەن بە “ل” هەر پاسە کە ناڵە بە لاڵییچ ئامان.
وە لاڵان لاڵان لاڵیام لاڵام………ڕۆخسارم وە گەرد خاک پاش ماڵام……(بێسارانی)
.ئەگەر جە زوانی مادی دەسنویسەی دەس بگنۆ بێ گۆمان یاگێش هەنە هەورامیش چەنی هۆربسەنگنی.
ئینە کە بە کۆرتی باس کریا ،سووچ و گۆشێوە بێ جە ویەردەو زوانی هەورامی.ڕەنگەن بۆنەو ئی هاز و توانیشەو تاوابۆش سەدان ساڵێ پێسەو زوانی ئەدەبی کوردان بژناسیۆ و زوانوو شاعێراو ئەردەڵان و بابانی بیەبۆ.
5-یۆتەر جە جیاوازیەکانوو هەورامی کە دلێ زوانە تازەکان و میانەکانە نەمەنەن جیاوەکەردەی نێر و مایەن، ئی تەشکە دلێ ئەوستای و زوانوو پارسەینە بیەن ، بەڵام زوانە میانەکێنە جنس نەمەنەن کە چێش دلێ هەورامینە مەنەن، ئینەیچ خاڵێوەتەرەی سرنج ڕاکێشەنە، نمەکریۆ زوانەی جە پەیرەنە پەی میانەی ئی فاکتشە لاشیەبۆبەڵام دەورەی تازەنە هەمتەر ئامابۆوە.
6-خاڵەی تەر کە هەورامی جیاواز مکەرۆوە نیشانداو شۆنەو و ڕاستاو فێعلیەن دلێ فێعلانەی کە حەرەکەتشا هەن، ئی هەرمانێ بە وەریینە-دمایینە نیشانە مدۆ.وەریینە:ئەرە-ئەوە-هۆر.دمایینە: وە-رە-هۆر.نموونە: پڕای/ئەرەپڕای/ئەوپڕای/هۆرپڕای/پڕارە/پڕاوە/پڕاهۆر.
بەپاو ئی جیاوازیانە متاومێ واچمێ هەورامی شۆنەو هیچکام جە زوانە میانەکاو ئێرانی نیەن کە بە پاڵەوی مژناسیا. چێنە پەرسێوە مەی وەرۆ، زوانێوە پی وەرینەو و دێرەیشۆ چەنیەن لوان دلێ ژماروو ئا زوانا کە یونسکۆ تەرسەو فۆتیایش هەن پەیشا و ئی دڵنێگەرانیەو یونسکۆیە جە چێشیەوە ئامان؟
بە ڕاوێنەو ئەمن پەنەمۆوازۆ بە ئاوەز و وردەکاریوە بلمێ پێواو ئی قسێ و جە وێما بپەرسمێوە بەڕاسی ئاستوو زوانەکەیما ئیسە ئینا چکۆ؟
پەی ڕوشن بیەو مەسەلەکێ ناچارێنمێ باسەیما بۆ سەروو مەردەی یان فاڕیاو زوانی، دیارەن ڕاوێنێ فرێنێ سەروو ئی بابەتیە، زوان پەیش هەن کزو لاواز بۆ و کوشیۆوە و یاگێ وێش بدۆ بە زوانەی تەری(ئچسون جین.1995) ، جە کۆمەڵگای دوە زوانە یا چن زوانە، هەرکای تاقمێوە بۆ بۆنەو زوانەی تەری دەس بازا جە زوانوو وێشا ئی پرۆسە مەردەو زوانیش ماچمێ(فسولد 1987:213) ، زوان ژناسێ جە چێوەی بە نامێ فۆتیای یان ئەرەکوشیەو زوانی نامێ مبەران ئادٚێچ وەختەین کە کومەڵگایوە قسەکەردەیشا فاڕا سەروو زوانەی تەری کە بە وێکوشتەو زوانی مژناسیۆ(کریستاڵ:2002). خاڵەی وەرانوەروو مەردەو زوانی،پارێزناو زوانیەن :وەختەین گۆکەرێ زوانەی بڕیاڕ مدٚا بلاوە سەروو زوانی ئەدٚایی وێشان(فسولد) ڕدیش(2001) چی بارەو بابەتەکەش دەسەبەش کەردەن بە یەرێ بەشێ.
1 – زوانی مەردە : هیچ کەسش نیەن چا زوانیە پەی قسەکەردەی کەڵک گێرۆ
2 – زوانی ڕوو بە فۆتیای: چینی جوان و تازە فرە دڵشا نیەن پۆ چی زوانەی کەڵک گێرا
3 – زوانی مەترسی دار: زوانەی کە گۆکەرێش ڕۆبەڕۆ ژمار و نفووسشا کەم بۆوە.
گرایمز (2002:2،3) هۆکارێ فاڕیای ئینیشا مزانۆ:
1 – هانداو زاوڕۆڵان بە دەسی ئەدٚا و بابەی پەی فێربیەی زوانەی کە دەسەڵاتدار تەرەن، بەداخەوە ئیسە ئی نەوەشیەیە فرە وینمێ، فرەو خانەوادا کە بنەڕەتی هەورامیشا بیەن و بە تایوەت ئانێ کە لواینێ شارانەی کە هەورامیێ نیەنێ زاوڕۆیشا هان مدٚا کە زوانەیتەر جگەم زوانی ئەدٚایی وێشا فێرێ با ، دیارەن ئینە خەسارێوە دەروون ژناسی و کۆمەڵژناسیش گەرەکەن و ئی وتارە یاگێ ئا باسیە نیەنە.
2 – بەڵای سروشتیێ پێسەو بوومەلەرزەی.
3 – ئەرەزنیای یان کۆچ پەنەکەردەو کەمەڵگایوە زوانی ، کە ئی شیوازە هۆکارش فرەتەر نێزامی و سیاسیەن.
4 – کەڵک گێرتەی جە زوانەی جگەم زوانی ئەدٚایی جە ئامۆچیاری و پەروەردەنە ، زوانی ئەدٚایی شۆنەو ماوێوەرە جەلاو بەری دمایینۆ لاواز تەماشا مکریۆ و هەوڵ پەی فێر بیەیش کەمڕەنگ مبۆ.
5 – هانداو کۆمەڵگای جەلاو دەسەڵات و حاکمیەتی پەی ئەرەمەرزناو زوانی فەرمی و ڕەسمی و یەکدەس کەردەو وەڵاتی جە باروو پەروەردەی و نویستەی.
6 – کۆچ کەردەو کۆمەڵگایوە زوانی پەی یاگانێوە بە زوانەی جیاواز ، فرەتەر هۆکاری ئابووریش هەن و پەی دەسکەوتەی ژیوایوە خاستەریەن.
ئچسون(1995:209) پاسە مزانۆ:فۆتیاو زوانی وەختێوەن ئازوانە نەتاوۆ نیازێ سەردەمی پەی گۆکەراکاش بەگا بارۆ ، نانسی دورین(1999-20-5): زوانوو ئایدۆلۆژی وەرنیشتی ئایەندەو ئا زوانا ، کەم نفووس یان بێ دەسەڵاتێنێ، تارش کەردەن.
جیا جە گردوو ئی ڕاوێنا ئانە کە ئەزموون و تەجرۆبەو بەشەری نیشانە دان.:هەرکای زوانەی جە باروو تەشک و ساختارینە ،تەشکش بلۆ ڕۆوەو شیویای ئا زوانە کەوتەنەنە سەرەچێرەو فۆتیای و ئەگەر هەوڵی هەرەقەتینش پەی نەدریۆ بەین شیەیش ناچارەن.
بەداخەوە ئانە کە ئەمن موینووش هەورامی جە باروو ساختار و ڕازوانی کەوتەن ئەوەمەڕدەو وێش.نیشانێ فێعلیێ نەمەنێنی،نیشانێ نامێ و یاگەکیرەکا شیویاینێ.وەرینە و دمایینە(پیشوند-پسوند) کێش ماناو وێشا جە دەس داینە و تیکەڵ کریا جەلاو گۆکەری هەورامیوە ، نیشانێ جەیی و چەنیێ و پەیی یاگێ وێشانە کەڵکشا چۆوە مەگیریۆ، ئینە گرد خەسارێنێ پەی ئی زوانیە و ئەگەر بە ڕاسی قۆڵێش پەی هۆر نەماڵمێوە نێگەرانیەکەو یۆنسکۆی بێ یاگە نیەن.
یاگێ سرنجیەنە وەڵتەر شاعێرەکێما ئا ئاوەزشا بیەن کە زوانەی یەک دەس و ڕازوانەی یەکدەسشا بۆ پەی شێعر واتەی ، زوانوو شێعرەو فەقی قادٚری هەمەوەندی جیاوازیەی پاسنەشە نیەن چەنی بێسارانی یا میرزا ئەولقاری یان خانای قوبادی ، ئینە نیشانێ ئاوەزی بەرزیشا بیێنە کە چا سەردەمەنە هەرچن لەهجەکێشا جیاوازێ بیێنێ بەڵام زوانەی یەکدەسشا بیەن پەی شێعر واتەی.
ڕەنگا درۆێ نەبۆ ئەگەر واچمێ مەنەو هەورامی تا ئیسە بە بۆنەو ئاوەزوو ئا کەڵە شاعێراما بیەن ، حق شناس(1370:139) ماچۆ: ڕەمزوو مەردەو زوانەی وەختەی وینوو ئاخرین شاعێر چا زوانەنە بمرۆ، هەرچن ئی ڕاوێنێشە هەنە بەڵام ئاماژەش هەن پانەیچە:تەنیا شێعرێوە متاوۆ ئی ئەرکیە هۆرگێرۆ کە جە سەرچەمەو زوانەکەی سێرە بیێبۆ ، یانی شێعرێوە بۆ کە دلێ مەردمیەنە ڕاو وێش کەرۆوە، زوانش زوانوو سەردەمی بۆ.شێعرێوە کە زوانش زوانوو چین و نەسڵانی وەڵینی بۆ ئا کاریگەریشە نیەن.
قسێ ئاخرە:
ئەگەر دڵما مسۆچۆ پەی ئی زوانیە،پەنەوازەن هەرچی زووتەر هەرمانە کەرمێ سەروو ئی خەسارا و چارەو دەرمانش پەی بێزمێوە.. ئەوەجەما هەن بە وەش کەردەو تاقمێوە جە بسپۆڕ و زاناکانمان پێسەو فەرهەنگستانی پەی ئی زوانەیە ، ئی هەرمانێچە پەنەمان نمەکریۆ مەگەر وەختەی هەرکاممان دوور جە “تعصب” و “تقدس” تەماشاو لەهجەکاما کەرمێ ، دڵنیای بێمێ ئەگەر زوانەکەمان پێواچوو نیازەکاو ئارۆیما نەدۆوە وردە وردە مدریۆ لاوە هەرپاسە تا ئیسە هەزاران زوانێ دریەینێ لاوە ، بەڵام وەڵێ گرد چێوەی ئەوەجەمان هەن بە ڕانویس و ڕازوانەی هامبەش و یەکدەسی.گۆران-ی ئەوەجەش بە زوانێۋی تانوپۆداریەن

گۆران-ی ئەوەجەش بە زوانێۋی تانوپۆداریەن و ڕاو ڕزگاری میللەتو گۆران-ی نۋیستەیەن بە زۋانی نویسیاریو گۆرانی.

“گردو هەقێقەتی نیەن لاو یەک نەفەریوە، هەقێقەت بەشڵاوبەشەن و هەر بەشێوش باوشێوەنە مەشنیۆ.”جۆرج ئوروێڵ ڕەفێقان، دۆسان، ئاشقان و ئەدەبوازان“. ئەندێشەو زوانی نویسیاری گۆرانی ئەندێشەو جەماعەتێوی نیەن و بەستەرو جامێعەو ئارۆو گۆران تەباراننە چەکەرەش نەدان و نەدرۆسان تا بواچمێ بەشێو جە هەقێقەتیەن و مۆمکێنەن ئەو بەشەکەو هەقێقەتی جە ئێدی قەویتەر ببۆن.نا ئەندێشەو زوانی نویسیاری گۆرانی هەزارێنە دەورش دانوە و گردو باوشەکانو هەقێقەتیش شڵێوناینێرە و خالێس هەقێقەتێوی تەمام و کەماڵەن. نویسەرێ و شاعێرێ و موتەرجمێ و داستان کۆتا نویسێ وەزیفەی ئەسڵیشان ئانەن دماڕۆی دوورینو جامێعەکەیشان بوینان و پەرێ ئا دەورانە نادیارانە پلێ بسازنان و زەحمەت بکێشان.کارێو کە وەرینان(وەڵینان)کەردەن و ئارۆ ئێمە بۆنەو فەداکاری، حەماسە سازی و قارەمان قەلبیشانوە مەتاومێ ڕەحەت دەس بە قەڵەمێ ببیمێ و داعیەمان ببۆنە و بواچمێ زوانێوی سەتحە جەهانیمان هەن و قەڕنەو هەشتی هێجرینە یانی 700 ساڵێ چیەوەڵ ئینەمان بە ڕابەریو سوڵتان ئێسحاقیوە نمانان بە تەمامو جەهانیان. تاریک نشینێو مەغرێبی، مووسڵ، ئەسەمۆڵ(ئێستانبۆل)، بۆخارا، سەمەرقەند، شام، بەغداد، چین و ماچین و هێندیمان کێشناینێ شێخان و پردیوەرەنە بە زوانی گۆرانی نقمێو دەریا عێرفانیمان کەردێنێ. هاااای ڕەفێقان من دادگاو ئاشقانو داڵاهۆینە گۆچان بەدەس مەپەرسووتان چەنە ئایا سەوابەن و غروورەن و حەماسەن ئێمە ویەردەیمان نفرین بکەرمێ؟نمادو موبارێزەگەریمانەن بواچمێ ئی زوانە تەنیا زوانو شێعرێن؟ نمادو ئەشقی والایمانەن هۆربگنمێوە ئەو یۆی و ئەچی دەورانە سەختەنە وێ بخجڵنمێ مەسەلانێویوە ساڵانی وەرین وێشان سەلەمنان پەی ڕاویارانو کەلو نووری؟ئای دۆسان، ئەداکان و بابەکان و فەدایانو ئێنقلابگەرانو دماڕۆو وەڵاتو پیرەکان بەیدێوە وێرە. بماڕدێ دارەکانو پردەو نفاقی و دڵ ئێشای و دڵ پیسی. ئەمنیچ وێنەو شمەنان،” گم بیە”. ئەرێ ئێمە گمێ بیێنمێ و نمەزانمێ “بێسارانی” پەی “بێسەران” مەگێڵۆ. “بێسەرێ” کێنێ؟ یەک دانە مێللەت زەمانێو مەخرۆشۆ بێسەرێ قسێو ئەوەڵو مەحفەلەکان بکەران. ئێمە حەتتا ئینەیچمان گم کەردەن.ئااای ئەداکان و بابۆکانو ڕاویارانو دووری من مەپڕوونە سەرو تەوەنە سوورەو ئەوێهەنگی و قولەو شرامی سەنگەرو بەرزو نادر هەورامی و دەس یاواوە مەچڕووتان: “ئاااای مێللەتو گۆرانی ئێمە چێشمان کە گم نەکەردەن؟ ئەندە وێمان سووک و زایف نمانان ڕوەمان نیەنە بیمێ و بیەی پەی کەسانێوتەریەن. عێلم زانێ و گۆران ئەژناسێ نزیک بە 30 نەفەران زوان گۆرانشان زوان موقەدەس دان قەڵەم و سەرسام پەرێ چێشی گۆران تەبارێ ویرشان شیەنوە گۆران چێشەن. مەناڵان چی بیەیشان نفرین مەکەران.” ئای دۆسان ڕەوا نیەن ئەچینەی زیاتەر زوان گۆرانی بوزمێنە پەراوێز. زوان گۆرانەن ڕو بە جاوێدانەیی مەکێشنۆمان. دەرەجەو ئەوەڵینە مەشۆم ئینەیە بزانمێ ڕاو شاعێران و نویسەران دەور و بەرش پەڕچینو سەرکووبیەن و بل و بۆڵەی. ئەندێشێوی خەتەرناک مەوینوون دۆسان: سەرکووب و شێلایرە. نەقدو ئێمە پەرێ مێللەتو گۆرانی نەقدێوی ئاشقانەن و پایە ساز نەک تەخریبگەر. گەرەکمان نیەن کەس بەینە چیرو نەزەرێمان و حۆڕانە بخوڕمێ وەنە. زوانی نویسیاری گۆرانی تەعەلوقش بە هیچ گرۆیێویوە نیەن و کەسێوی خاس ساحێبش نیەن و کرێڵو خەزێنەیش نیەن لاشوە. زوان نویسیاری گۆرانی هنو سەرانسەرو مێللەتو گۆرانیەن هەر جە مووسڵوە بگێرەش هەتا چوار قەڵا کێشیاکەو قولەو مازیندەرانی سەرزەمینو دێوە چەرمەکان. کەس نگەران نەبۆ و نەتەرسۆ، ئاشقانەمەیمێنە دەورتانهۆرە. کەس نمەتاوۆ ئیجازە بدۆ بە وێش و جورئەت بکەرۆن بواچۆ ئێمە شمەمان فێرو زوان نویسیاری گۆرانی کەردیدێ. ئەر کەسێو دەروون و بیرووننە ئەچینە ئێدێعایێوەش ببۆنە نەوەشەن و ئارمانەی والا ناماینەنە وەرمیچش. سا گردمان ڕو بە زوان نویسیاری گۆرانی هەرەکەت مەکەرمێ و یاوەریو هەنگەری مەدەیمێ. تەنیا سەیەو زوان نویسیاری گۆرانینە نویسەر و شاعێر و داستان کۆتا نویس و موتەرجێم ڕەنگەو وەشبەختی مەوینان بێجگەم ئی زوانی هەر هەنگامێوە ڕو بە وەڵێ نۆ هەنگامێ ڕو بە دماش ئینا شۆنیوە. مەلمێنەوە دادگا و مەپەرسوون:” ئایا بەشەرێو هەن ئەچینە خیاڵێوەنە ببۆ؟ یانی کەس هەن حەزش بوازۆ جیاتیو وەڵێ دمارە کێش بکریۆ؟” نا نا پیرە خاسەکان با مێللەتو گۆرانی نەدەیمێ وارد و داشت، نیمەیش بوەرمێ و نیمەیش بپارێزنمێ. شکەتان نەبۆ چێوێو کە نیمەش لوا ئەو نیمەکەیچش مەلۆ. زوان نویسیاری گۆران زەرفیەتو ئانەیشە هەن هەر ڕۆمانێوەش تەرجومە بکەریوە پەنە. ئی زوانە زوانو وەشبەختی و ڕۆحی موتەعالیەن. زوانو بەیانو ئێش و شەو نەوتەی و خەمو نەداریەن. مەئێژۆنەش وەنە گردچێوو ئی دنیایە تەرک بکەرین و پەی ئی زوانی مەژگ و دەس و پایت هەسان بدەی. وەرمم دیەن مێسر ئاسا،بەیدێ بنیشدێرە ماساوە سیاوەکان ئێشەو شەوەو چلێنە. مەگرەودێ من دمادانەیتان مەساوون وێمەره. ئەرێ دەنگو کورڵێوی بە نامێو ” ئارتای”مەژنەوون سەکۆڵەو سەرهەوارێوینە، دەمەو پاییزێوەنە مەواچۆ” ئەدا گیان ڕازەم پەی بگێڵنەوە.” خاسەن ئارتا گیان، ڕۆحی قارەمانیت بە وارانێو مەشۆروون.  مەئەجیێم وەروە واراینە و بەناباشی بورج بەرزە دیاران سفیدکاریش کەردەن تاقچەو موغاران. هەناری قورسیو بارینە کۆمشان دابێ و کەشکێو زەنگۆڵاشان گۆرانیێو گوڵ هەو حاجی مریەمیش مەواتە. کووجیێوەنە شەقەم دا وەروەکێ و بڕیەم. پاڵایەکێم پەڕۆینێ و زوو نەمو تەڕیشان دانە ئەودیم و کولکێم چڵکەکەو بەینیشان گیزە گیزێوش کەوتەنە بە نیەتو گەرمایو ونێم. گیزە ڕچیا و بۆساریێوش ئاستوە. سامم مەڕیا و پێسەو هەشێوی پێکیای نەپێچاموە و نیشتانی مل. سەرەم هۆرزنی و هەوشێوەی بێ بەرە و باڵینەنە وێم ویناوە. چیرو تفێوی هۆرپاچیاینە حەمام و مەستەراوێو قەرارش گێرتە بێ و حەمامەکەنە دەنگو پیایێوی مەئاما شێعرێش مەوانایوە بەڵام بێ هیچ تەرتیبێو. پەیامو گردیشان جەبارەو وەروێوە و لاویاوەیشوە بێ. مەواتش: شوکرم بە کارت کەس پێ نەزانا بەرگی سفیدیش ڕووی زەمین شانا و وەروە واراینە وەروە وەرێنە ڕاو هەورامانیم گمە کەردێنە و وەروێوە وارۆ وەروە وەرێنە وەرێسە بڕیۆ چوار سەرێنە و چلێو زمسانی شاهێدەم تۆنی ئێساڵ وەر نەبیەن هیتان جە ژۆنی
دنگەکەش ئەندە چەقا ڕەقیو قەلبیمەرە وێحەن بیانی مێمانش و لوانینە هەیوانە بەرە سەوزەکێ کە پۆختە دڕیابێره. ژەنام و نیشتانی دیارشوە. پێسە بواچی زانانش بە سوینێم و گورج ئامان جبەروە. بەرە زرمەش ئاما و پیایێوی ڕیش چەرمە زیانە. تووڕە بێ و چەمش کەوت پەنەم تەرسا. دوێ هەنگامێ خزاوە دما و ڕوەش گێڵناوە پەولارە. واتش” نزیک نەگنیوە ئەننا جەنگمان مەبۆ.” وەحشەتم کەرد و واتم:  پیری نوورانی چێش بیەن؟  چەنی چێش بیەن کورە؟من مەتەرسو چەنەت، تۆ زاڕۆو نەسڵەو نفرین کەرانەنی. گێج مدرانی دیاروە و حاڵیم نەبی جە چێشی گلەیێ مەکەرۆن. پەرسام چەنەش وەشتەر تەوزیح بدە با بیاووتەنە. هۆرسپاریا کۆڵەکێوەرە و واتش:  ئەمن پیر خدرو شاهۆیەنا یا بە واتێوتەر پیر بنیامین . ڕۆڵە ئێمە ونەو دەورانیمان نۆشا. گڵێم وە کۆڵ شارو یەمەنینە ئەسیر کریانی و کەشتیمان تەنیا بە دۆعاو سان سەهاکی کە کیاستێبێش دەلیلێرە یان پیر داودیرە نەجاتمان بی و وێنەو شا خوشینی هەرسێن دەریانە نقمێ نەبیەیمێ. سەفەرو ئێمە وەڵێو دنیاینە دەسش پەنە کەردەن و هەفتەوانە دانە بە دانە ڕۆحشان قوربانی کریان تا مێمانێو دۆڕێ بوەراشان چەنە. نان و شەرابێو مەسیحیەنێ. ئا گردو ڕەنجی دریا، زوان گۆران تاشیا و شێلیا و ناویا و پڵمیشا و نریارە سەرو سفرەو گەدە زلان. نەواردشان چەنە و واتشان خامەن و کاڵ. ئێمە بەرنامەمان متەبێ دۆن کیشووت ئەوەڵ جار به زوان گۆرانی بنویسیۆ. هەق بێ “سەد ساڵ تەنیایی” هنو مێللەتو گۆرانی ببۆ. هیچ کام ئەچی کارانە نەکریای، گردچێوتان دۆڕنا و بۆڕتان دا. هەڵای نامایندێوە سەرو ئەقڵی پەرێ چێشی بەدبەختێندێ. شمە بەدبەختێندێ چوونکای زوان نویسیاریو مێللەتو گۆرانیتان نیا تاقوە. هەق نیەن قسێت بکەروون چەنی. ئێمە گردمان تاریک خانێنە ناڕاحەتێنمێ دەسو شمەوە. سوڵتان ئیسحاق قەسەمش واردەن بە ڕۆ” کۆداکۆی” و فەرماوانش خیانەتکارانو زوان گۆرانی بێ سوال و جواب جە ئاوەو غوسڵانی بێ بەشێ مەکەرۆن و هووناوەشان نۆش مەکەرۆن. ئیسەیچە بزیەرە یانەو منەنە. ئەگەر ئەپی زوانی نەنویسی گەورەتەرین خیانەتت کەردەن بە ڕەنجو وەرینان. مانیاییو ئێمە لەیەک بدەیدێوە و ڕەنجیمان بواندێوە. کەم بواچدێ گردش شێعرەنە هەی کۆستان کەوتە. ئەگەر بزاندێ شێعرە و نەسرەمان باس جە چە حەکایەتێوی مەکەرۆن تاوە وارانانو پاییزی مەکێشندێ ڕو بە وێتان و شمە مەواردێ. بلوە جاڕ بدە گۆران مەحاڵیرە و بواچە: ڕاو نەجاتو مێللەتۆ گۆرانی نویستەی بە زوانی نویسیاریو گۆرانیە … زوان و ئەدەبیاتو گۆرانی
نۋیسەر: مەحموود قادری سەرچەمە هەورامان نێتدمایین زانیاریێ مدارمانی و جەنگی جە ڕۆژاڤاۋە

هێرشێ تورکیای بە ئامانجو ئەرەگێرتەی ڕۆژاڤاو کوردستانی و سەرنیشت و وەرهۆرزو سوریای جە 3 مین ڕووێشەنە درێژەش هەن و گەل و شەڕڤانێ بە مدرامان و قارەمانی ڕووبەڕووش مەبانێۋە و دوژمن دەیان کوشیێ و بریندارێش هەنێ.

جە ڕێککەفتو 2019/10/09ی، ڕژێمە ئەرەگێر و دژە کورد و مرۆڤایەتیەکەو تورکیای جە زەمین و ئاسمانەۋە هێرشش بە ئامانجو ئەرەگێرتەی ڕۆژاڤاو کوردستانی و سەرنیشت و وەرهۆرزو سوریای دەست پنەکەرد و ئارۆچ جە 3 مین ڕووێشەنە هێرشەکە بە بەشداری دەیان هەزار سەربازێ و نزیک بە 12 هەزارێ چەتێ بەکرێگیریێ درێژەش هەن. جە ۋەرانۋەرەنە گەل و شەڕڤانێ سەر بە هێزەکێ سوریای دیموکراتیکی-(قسەدە) بە مدرامان و قارەمانی کەم وێنە ڕووبەڕوو هێرش و ئەرەگێرتەیەکەی مەبانێۋە و تا ئیسە سەرجەم هێرشەکێ دوژمنیشان شکستێ دێنۍ و هامکات دوژمن دەیان کوشیێ و بریندارێش هەنێ کە لاشێ ژماێۋیشان کەوتێنێ دەستو شەڕفانەکانو قەسەدەی و ژمارێۋیچشان جە مەیدانەکێ جەنگییەنە ئازیێنێ جیا. زانیاریێ ئارۆی جە مەیدانەکێ مرامانی و جەنگی پی جۆرەنێ:
9:35
جە دەگاو تەل حەڵەفی و ناوچەو پیشەسازی سەر بە شارو سەرێکانی جەنگی فرە دژوار ڕووە دان و جە ئاکامشەنە دەیان چەتە کوشیێنێ و دەیانێ تەریچ بریندارێ بیێنێ.
9:30
هەر جە سەرێکانی دوژمن هامتەریپ چەنی هێرشی زەمینی، جە ئاسمان و زەمینەۋە بە ۋاۋیەرێ جەنگیێ و تۆپخانێ بۆردومان و تۆپۋاران مەکەرۆنە و بەتایبەتی مەدەنیەکان مەکریانە ئامانج.
9:15
ۋاۋیەرێ جەنگیێ و تۆپخانەکێ دوژمنی ئەرەگێری بەقورسی بۆردومان و تۆپۋارانو ناوچەی عەین عروس-ی سەر بە گرێ سپی-شان کەردەن
07:58
جە ئیسەنە تورکیا و تاقمە چەتەکێش هەوڵ پەی گەمارۆدای سەرێکانی و گرێسپی، مڎانە و پۆکەی هامکات جە چەنڎین قۆڵێۆە بە گرد هێز و تواناشانەۋە هێرشێ زەمینیێ و ئاسمانیێ ئەنجامێ مڎانە. ئەگەر هەر دووێ شارەکێ گیریارە ئا وەختە هێزەکی دژمنی بە درێژایی 120 کیلۆمەترێ و بە پانتایی 30 کیلۆمەتران هێرش و ئەرەگێریەکەیشان فراوانتەر مەکەرانێۋە. ئامانج جە ئانەیە ئەۋەبڕیەی جزیرەی و کۆبان-یەنە جە هەنتری.
07:58
شەڕ بەردەوامە
جە تەل خەلەف جەنگ بە چەکێ قورسێ بەردەۋامەن و تا ئیسە درێژەش هەن.
07:58 جە پانیشتو سەرێکانی هاموەخت چەنی هێرش و بۆردومان و تۆۋارانەکانو دوژمنی، شانە وتەکێ هێرشان کەردەن، بەڵام شەڕڤانێ گەمارۆشان دێنی و لڵنی کەم 4 چەتێ کوشیێنێ و 5 چەتێ بەدلیلێ گیرێنێ.
07:57
شەۋێ ۋیەردێ و ئارۆچ، جە وەرهۆرزو سەرێکانی، چەتەکێ تورکیای بە پشتۋانی زمینی و ئاسمانی هێرشان کەردەن سەرو ڕاو درباسیێ و سەرێکانی، بەڵام شەڕۋانێ ئازادی ۋەرپەرچشان دێنێۋە و جە ئاکامشەنە 16 چەتێ کوشیێنێ و دەیانی تەرێ بریندارێ بیێنێ. 07:48
جە تەل خەلەف جە 3 قۆڵێۋە سپاو تورکیای و تاقمە چەتەکێش هێرششان کەردەن، بەڵام هێزەکێ قەسەدەی ۋەرپەرچشان دێنێۋە و جە ئاکامەنە 19 چەتێ کوشیێنێ.جە ئەڵمانیا کەنووڵە چاپ و ۋەڵاوکریاۋە

جە ئەڵمانیا کتێبو کەنووڵە-ی جە کۆکەردەی و ئامادەکەردەی سدیق بابایی چاپ و ۋەڵاوکریاۋە و کتێبخانەی هەورامیش زەنگین تەر کەرد.

سیدق بابایی نۋیسەر و پەیجورکاری هەورامی و ئەرەنیشتەو وڵاتو ئەڵمانیای کتێبو کەنووڵە-یش بە چاپ یاۋنان و ۋەڵاوکەردەۋە. نۋسەر جە لاپەلو وێشەنە جە فەیسبوک سەبارەت بە کتێبەکەیش نۋیستەنش:
"کتێبو کەنووڵە-ی دەیان نۋیسیێ دێرینی زۋانی هەورامی جە پەخشانێ و شعرێ جە وێ مەکێرۆنە کە تەمەنشان پەی 100 تا 300 ساڵێ جەی وەڵتەری مەگێڵانێۋە کە جە ئارشیڤو کتێبخانەو میللی ئاڵمانیایەنە پارێزیێنی".
بابایی ئاشکراش کەردەن: "کتێبەکەش کە دەستگاو چاپەمەنی و کتێبۋرەشی گۆتە و حافزی جە شارو بۆن-و ئەڵمانیای چاپشان کەردەن، جە ئیسەنە جە ئامازۆن بە ئۆنلاین و جە سەرجەم کتێبۋرەشیەکێ ئەڵمانیایەنە و ۋەردەستەن".مە؛ موٙرفیمو سەرەمڕەی چ ئەکێۋەش هەن

موٙرفیمو”مە”ی سەرەمڕەی جە زوانی گوٙران-یەنە ئەرکی گرنگ هەن و یوٙن جە سیما دیارەکانو نویستەی جە زوانەکەنە، ئی مورفیمە پەی حاڵەتو نەویەردەی و ویەردەی سەرەمڕەی بەکارمەیوٙن.

موٙرفیمو”مە”ی سەرەمڕەی، یوٙن جە سیما دیارەکانو زوانی نویسیای هەورامی”گوٙران” ئی مورفیمە پەی حاڵەتو (نەویەردەی”مضارع″ و ویەردەی”ماضى”) سەرەمڕەی بەکارمەیوٙن. ئەگەر تەماشێوە شیٛعرەکانو شاعرە قەدیمیەکانمان بکەرمیٛن، چی بارەوە نمونیٛ فریٛ مەگنان وەرەچەمان، ئی تەشکە جە نویستەینە تا ئیسەتیٛ دلیٛو لەهجە بنەڕەتیەکانو زوانو گورانینە مەنەن، پیٛسە: شەبەک و باجەلان و یارسان و کەندوڵەی و پاوەی، هەرپاسە دلیٛو لەهجەو ژاوەروٙو هەورامانینە حاڵی حازر مەنەن، وەلێم لەهجەو تەختی و لهوٙنینە نەمەنەن و بە تەشکێوەتەر دەمواچ مەکریون، لای واریوە بە دریٛژی و بەنمونیٛوە باسشان مەکەرمیٛن.
پەی ویەردەی سەرەمڕەی(ماضی استمراری past continuous tens) موٙرفیمو”مە” مەگنوٙ وەڵیٛو قەدو چەمەی، هەکە مەکەروٙ کەردەی ویەردەی”نزیک” سادە، پیٛسە: مەکەردم، مەواردم، مەئام، مەوات، مەنیشت…هتد، ئەگەر سەرنجە دەیمیٛ کەردەی ویەردەی سەرەمڕە فرە کەمەن جە وات و واچ و نویستەینە چون جە حاڵو ئیسەینە باسو ویەردەی مەگیٛڵنیوە”گیٛڵنیوە”. جاران زوو نویستەکانو زوانو گوٙرانینە فرە بیەن وەلێم ئیسە هەورامینە بە تەشکێوەتەر دەمواچ کریوٙن. یانی کەلک جە ڕیٛخەو چەمەی هورگیٛرمیٛ پەی وەشکەردەی (ویەردەی سەرەمڕەی، ماضی استمراری) .ئیسە بابزانمیٛ قەدو چەمەی چەنی دەسمەگنوٙن، بە ئەرەچنیەی و لابەردەی نیشانیٛ چەمەی، نمونە: کەردەی- ەی= کەرد، مە+ کەرد= مەکەرد، مەکەردم، مەکەردش، بەهەورامی ئیسەی ماچمیٛ(کەریٛنا، کەریٛنیٛ، کەریٛنمیٛ). واردەی- ەی= وارد، مەورادم: وەریٛنیٛ. ئامای – ای= ئام، مەئام، بەهەورامی ئیسەی بوٙبە ئیٛنیٛ. نیشتەی- ەی: نیشت، مە+ نیشت= مەنیشت، مەنیشتم، مەنیشتی، مەنیشتمیٛ. کەوتەی – ەی= کەوت، مە+کەوت= مەکەوت، مەکەفت، مکەفتم. گنیٛنیٛ . سوتەی – ەی= سوت، سفت، مە+ سوت= مەسوت، مەسفت، مەسفتم، بەهەورامی ئیسەی : سوچیٛنیٛ. واتەی- ەی= وات. مە+وات= مەوات. پەی نەویەردەی سەرەمڕەی”ئیسە” حاڵی حازر(مضارع present continuous tens )، هەورامینە حاڵو ئیسەی سەرەمڕەی دوویٛ تەشکیٛن، ئیسەی سادە، ئیسەی تاکیدی. ئیسەی سادە و تاکیدی پیٛسە دەسما مەگنون: بەلابەردەی مورفیمو ویەردەی سەرو قەدو چەمەیوە یانی کەردەی ویەردەیوە، پیٛسە: وانا- ا= وان، وەن، کەرد – د= کەر ، دڕیەی- ەی= دڕی – ی= دڕ. چنیەی- ەی= چنی- ی= چن. بە جورێوەتەر ڕیٛخەو چەمەی دەسمەگنون(مورفیمو مە+ ڕیٛخەو چەمەی+ یاگەنامیٛ کەسی یوەمو تاقی) مەوەروو، مەکەروو، بەلا بەردەی مورفیمەکانو”مە” “وو” ڕیٛخەو چەمەیما دەس مەگنون، مە- کەر- وو= کەر هەکە مەکروٙنە کەردەی نەویەردەی حاڵو ئیسەتیٛ. مە+کەر+ یاگەنامیٛ لکیێ= مەکەروو، مەکەروٙ، مەکەرا، مەکەرمیٛ، مەکەردیٛ. مە+ وەر+یاگەنامیٛ لکیێ: مەوەروو، مەوەروٙ، مەوەرمیٛ، مەوەرا، مەوەردیٛ. ئینە نەویەردەی سادەن هەکە پەی ئیسەی یام ساتێوەتەرنە، مەکەروو، مەوەرو، یانی کریو هەرمانەکیٛ دما گنوٙنە وەلێم پەی کەردەی نەویەردەی سەرەمڕەی، ئاوازەوە ڕستەکەی ئانەی ماچوٙ کە ئینا کارەنەو هەرمانەکیٛ پوٙڕنوٙن: مەکەرای مەکەروو، مەوەرای مەوەروو، مەکوشای مەکوشو، مەوەرای مەوەرمیٛ، مەوەرای مەوەروٙ. مەزانای مەزانوٙ. شورای: مەشورای شوٙروٙ، مەگنای مەگنوٙ. ئەگەر سەرنجە دەیمیٛ هەورامی ئیسەینە و لەهجەو لهوٙنیو تەختینە پیٛسەنە: وەرای وەروو، کەرای کەرو، شوٙرای شوٙروو، وەلێم لەهجەو ژاوەروی پیٛسەن نمونەکانو وەڵیٛ، مەلای مەلوو. مەلوای مەلوو.ئەگەر سەرنجە دەیمیٛ وینمیٛ لەهجەو پاوەی پی جوٙرە دەمواچش نمەکەروٙن، بەجورێوە هەکە چەمەکەش چەمەی تەشک جیاوازەن، ویەردەن، یانی ئا جورە چەمیٛ کە مورفیمو ویەردەیشان هەنەن، پیٛسە، شتەی، دزیەی، چنیەی، کەوتەی، ماشتەی، ئاستەی، واستەی، پی جورە دەمواچش مەکەرانیٛ: شتەی مەشوٙروو، کەوتەی مەگنوٙ، لوەی مەلوو. یانی دەمو سەرەمڕەی بەیەریٛ تەشکیٛ دەمواچ مەکریانیٛ: ( وەرای وەروو= مەوەرای مەوەروو = واردەی مەوەروو)( شوٙرای شوٙروو، مەشوٙرای مەشوٙروو، شوٙرتەی مەشوٙروو). پاسەبوٙ پەی حاڵەتو سەرەمڕەی بە تایبە چەمەی سەرەمڕەنە، کەلک جە مورفیمو سەرەمڕەی”استمراری” هورگیٛرمیٛن. بەهەمان تەشکیچ مەتاومیٛ جە کەردەی ویەردەنە و نەویەردەنە کەڵک بگیٛرمیٛن، وەلێم وینمیٛ لەهجەکانو هەورامانو تەختی و لهوٙنەنە ئی مۆرفیمە سویان و بڕێ جاریٛ و دەمواچ نمەکریوٙنە. وەلێم موٙرفیمەکە جە زوانو گورانینە، لەهجەکانو باجەلانی و شەبەکی و زەنگنەی و پاوەی و عەبدولمەلەکیەکانو قەڵاو قروەی، یارسانەکانو ڕیٛژاوی و کەرکوکی و موسڵینە هەڵای یاگیٛ ویٛشنە مەنەن، تەنیا فاڕو جمیٛ هەکە سەرشەرەئامان دیالەکتو هەورامانین لەهجەکانو تەختی و لهوٙنین، ئەگەر سەرنجە دەیمیٛ لەهجەو پاوەینە ئی موٙرفیمە ویٛش پاریزنان و مەنەن، چیٛگەنە تاومیٛ واوەیش بکەرمیٛوەکە لەهجەو پاوەی لەهجێوە رەسەنەن، کە گردو سیفەتەکانو زوانو گورانیش پاریزنان، ئانەیچما ویر نەشوٙ کە لەهجەکانو تەختی و لهوٙنینە موٙرفیمو”مە” “م” هەڵای بڕیٛو کەردیٛنە مەنەن و یاگیٛش چوٙڵە نەکەردیٛنە، ئینە ئانەی سەلەمنوٙ کە ئی دووە لەهجیچە ئی مۆرفیمشە بیەن، وەلێم زەمانەی فاڕان. ئەگەر سەرنجەو زوانەکانو دنیای دەیمیٛ هەمیشە ئینای فاڕیاینە، زوانو هەورامیچ بیٛبەش نیەن چی فاڕیایە، زانستو زوانئەشناسی ئانەش سەلەمنان کە هەمیشە زوان ئینا حاڵەتو فاڕیاینە، فاڕیای هەمیشە بەخاترەو ئاسان کەردەی و ئاسان دەمواچ کەردەی بیەن، چی حاڵەنە مۆرفیمو “مە”ی تەنیا بە خاترەو ئاسنکەردەی دەمواچی بیەن، چوون بڕێو کەردیٛ نەویەردیٛ “مضارع″ هەنیٛ نەتاوانما مورفیمەکانشان پۆوە لاببەرمیٛ پیٛسەو ئینیشانو لای واری، کریوٙ واچمیٛ کەردەی نەویەردە بیٛ موٙرفیمو”مە” نمەکریوٙنەو دەمواچەنە لارەسەنگ و بیٛ مانا مەنوٙوە بەتایبە بڕێوەشا کە وارش ئانارەشان پەنە کەرمیٛ: ئاستەی: ئازای: کەردەی ویەردەش: ئاست: کتیبەکەم ئاست جیا، “ئاز”[1] ڕیٛخەو چەمەین و کەردەی نەویەردەی ئیسەن: مئازو، ئەگەر نەی ڕانە مئازوت جیا، مازوت جیا، فرەو وەختی زوانی هەورامینە”ئ” هەمزە، دەمواچ نمەکریون و نمەنویسیونە، پیٛسەو: مئازو، مئازی، مئازا= مازوو، مازی، مازا…هتد پاسە بوٙ ئی کەردە هەرگیز بیٛ”م” نمەکریوٙش و بیٛ مانا مەنوٙوە.
دای: دا: د. (دا )[2] قەدو چەمەین و کەردەی ویەردەن. ساوەکیٛش دا ئاویرە. وەلێم ڕیٛخەکەش تەنیا”د” . کتیٛبەکەت مدەو پەنە، خوا ڕزقت بدونە، خوارزقت بڎوٙنە، کتیٛبەکەت مڎەو پەنە ( زوانی گوران دیالێکتو هەورامانی وچەو”د” دلیٛراسەنەو دماوە بە”ڎ” دەمواچ مەکریون.( خول مەڎەو نەگیٛچ مەوج فەنادا ئەجەل مەکیٛشوٙم بەی لاو بەو لادا )[3].
دیای: دیا: دی: (دیا ) قەدوچەمەین و کەردەی ویەردەی سادەن: ئارام دیا پەی کەشەکەی. ئەوسا واتەنشا (مەدیام= دیێنیٛ). “دی” ڕیٛخەو چەمەی، یانی کەردەی نەویەردە و ئیسەتیٛن، من مەڎیەو پەی کەشەکەی، مەڎیای مەڎیەو پەی کەشەکەی. هەرگیز نمەتاومیٛ بیٛ”مە” دەمواچش بکەرمیٛن.مڎیەو پەی کەشەکەی.
وتەی: وسای، وسنای، وسیای، ئینە هەر چوار تەشکو چەمەو وتەینیٛ، وت قەدو چەمەین و کەردەی ویەردەن. وس: ڕیٛخەو چەمەین و کەردەی نەویەردەن حاڵو ئیسەی: وس: موسای موسو ، موسوو، موسوٙ، موسا، (مەوسای مەوسو، مەوسوو، مەوسا، مەوسمیٛ…هتد پاسە بوٙ نمەکریوٙش بە بیٛ “مە” دەمواچ کریونە.
ئاردەی: ئارای، (ئارد) قەدو چەمەین، کتیٛبەکەم ئارد پەیت. ئار: ڕیٛخەو چەمەین: کتیبەکەی مئارو پەیت، کتیٛبەکەی ماروو پەیت. کتیٛبەکەی ماری پەیم، کتیٛبەکەی مارای ماروو.
چەمەو”نیای” (نیا ) قەدو چەمەین و کەردەی ویەردەن، دیوارەکەی مەنیا”منیا”. (نی) ڕیٛخەو چەمەین و ئەسڵو کەلیمەکیٛن. دیوار مەنیەو”منیەو” / مەنیا، مەنیوٙ، منیەیدیٛ، منیەیمیٛ، ئی کەردەو ئەوێ تەریچ هەرگیز نمەتاوی بیٛ”مە، م” دەمواچشان بکەرینە، پاسەبوٙ بنەڕەتنە ئی مۆرفیمو”مە” یە بیەن.
چەمەو شیەی: (شی) قەدو چەمەین و کەردەی ویەردە، مەشیوم، مەشیا. (ش) ڕیٛخەو چەمەین و کەردەی نەویەردەی حاڵەن، مەشوو، مەشوٙ، مەشا، مەشی. ئینیەچ یوتەرەن کە بیٛ”مە” دەمواچ نمەکریونە. (ئازیز فیراقت دڵ کەدەن وە هون سەرکەردەن نەچەم مەشوٙ چوون جەیحون)[4]
چەمەو بیەی: (بی) قەدو چەمەین و کەردەی ویەردەی نزیکەن”سادەن” (ب) ڕیٛخەو چەمەین و کەردەی نەویەردەی ئیسەن، بڕێ جاریٛ دەورو کەردەی یاردیدەری وینان، سەربارو ئانەیچ هەر”مە” لکانش پوٙرە، مەبی، مەبوٙ، مەبانیٛ.
ئامای: (ئاما) قەدوچەمەین و کەردەی ویەردەن، مەئام”ئیٛنیٛ”. ” ئ” ڕیٛخەو چەمەو ئامای. مەئەو= مەو، مەئەیا= مەیا، مەیمیٛ. ئی فاڕیایە بوٙنەو ئاسان واتەی مەئەو بو بە مەو. ئەوێ تەریچ، یانی چێگەیچ کەردەی نەویەردە بیٛ “مە ” نمەکریوٙنە و دەمواچ نمەبوٙ.
لوای: (لوا) قەدو چەمەین و کەردەی ویەردەن. مەلوا، مەلوٙان. (لوٙ) ڕیٛخەو چەمەین مەلو، ملو، مەلای مەلوو، ملای ملو. هەردەم “مە” ئامادەن وەریٛوە.
نمونیٛ تەریٛ سەرو مورفیومو “مە” هەکە لەهجەو تەختینە و لهونینە لکێنیٛ کەردەی نەویەردەی حاڵو ئیسەیرە: پیٛسە: مزانو، مزانا، مزانی. ماچوو، ماچوٙ، ماچا، (واتش مەتەرسە کارم نیەن پیٛت ئەوەل وە سەلاح حەفیٛ ماچوون پێت. هەرچەنڎ ژە خوٙفم خاترت ڕیٛشەن بەڵیٛ مەزانی مودەعام چیٛشەن) ” ئەڵماس خان.
ئی کەردیٛ فرە بەئاسانی مەلانە بارو نەفیوە بە وستەی سەرو موفیمو”ن” ، نمەکەرو، نمەوەرو، نماروو، نمازوو، نمەڎەو، نمەڎیەو، … پەی کەردەی نەویەردەی “ئیسە”. وەلێم جە کەردەی ویەردەنە مۆرفیمو”نە” یانگیٛ مورفیمو “مە” گیٛرۆوە، پیٛسە: مەوەردم: نەوەردم، مەکەردم: نەکەردم. پیٛسە: (کاشکای نەکەردام ئەی ئاشنایی وەیتەور نەچەشتام مەزەی جیای).. میرزاعەبدولقادری پاوەیی. هەرپاسە( کەریٛنیٛ: نەکەریٛنیٛ، وەریٛنیٛ: نەوەریٛنیٛ).
مورفیمو سەرەمڕەی زوانی هەورامینە”مە”ن ، زوانی فارسینە هەر “م” زوانی سیوەندینە هەر “مە”ن، وەلێم زوانی کوردینە”دە” و “ئە”نیٛ ، پیٛسە: دەخۆم ، دەکەم، ئەخۆم ، ئەکەم، دەمخوارد. میخورم، میکنم. نمونیٛ چی بارەوە دلیٛو شیٛعرەکانو شاعرەکانمانە:
نمونیٛ سەرو کەردەی ویەردەی سەرەمڕەی:
زار زار مەگریوا، عاجز بیٛکەس مەوات؛[5] یا یەزدان بەفریادم ڕەس. (مەوات کەردەی ویەردەی سەرەمڕەن، ئیسە ماچمیٛ “واچیٛ”) (واچیٛ یا یەزدان بەفریادم ڕەس)
هەربازیم مەکەرد من چەنی یاران مەشیم وەباوەش نازک نازاران
نازاران جەمین لیٛم نمەپوٙشان مەکەردم سەیران زوڵف وەش بوٙشان[6]
گا بە دیڎەی ناز مەڎیا پیٛشەڎا گا مەگیٛرت بە بەژن باڵای ویٛشەڎا
وەختێ مەکەردش ڕاس چەنی باڵا مەلەرزا و مەکەفت نە پاش مەناڵا
کاشکای نەکەردام ئەی ئاشنایی وەیتەور نەچەشتام مەزەی جیای[7]( ویەردەی نەفی)
خەیلێ لاڵیام واتم نیٛرە موش هیچ حەیاش نەکەرد، نەگرتش بە گوٙش(ویەردەی نەفی…. ئەڵماس خان)
چەنی جوبرەئیل بیٛ پەردە و حیجاب گفتو گوٙ مەکەرد سوئال و جەواب[8]. (ئەڵماس خانو کەنوٙڵەی)
گوربە پەی مەزاق ویٛش وەدڵ وازی پەریٛ ئیشتەها پیٛش مەکەرد بازی( ئەڵماسخان، ڕازە شیٛعرەو کت و مڵەی)
نمونیٛ سەرو کەردەی نەویەردەی سەرەمڕەی:
(هەرکەس مەوینوٙ مەشناسوٙ دەردم مەزانوٙ نەعیلم وەفادا مەردم). شیٛخ مستەفاو تەختەی
(مەیوٙ مەویەروٙ نە چەم چوون شەتاو…) شیٛخ مستەفاو تەختەی
شیرن نیشتەن دانە مەڎوٙ پیٛش هارەش هار کەردەن دەور مەڎوٙنە ویٛش[9]
شیرن بەسەد ناز مەکیٛشوٙ دەستە دانە مەڎوٙ پیٛت چوون ئاوات واستە
دانەش مەسانی چوون ئاوات ستەمکاران مەکەریش وەگەرد توتیای شاران
دەرسم هەرخەمەن، هەر خەم مەوانوو غەیر جە خەم فیٛشتەر هیچ نمەزانوو “سەیدی
سەرچەمیٛ:
رزم نامە کنیزک، حماسەی بەزبان گوران، ڕوایتی از یادگاری زریران، ویراست دووەم بە کوشش ارش اکبری مفاخر 1397 دیوانو شیٛخ مستەفاو تەختەی، حمەرەشید ئەمینی2019 دیوانو بیٛسارانی، عەبدڵا حەبیبی 1395 سنە. دیوانو سەیدی هەورامی، محمەد ئەمین کاردوخی. چاپی یەرەم، کوردستان1385 دیوانو میرزا عەبدولقادرو پاوەیی، محمەد ڕەشید ئەمینی، سنە 1396 ئەڵماسخانو کەنوڵەی، کەشکوٙڵی شاعرانی هەورامان، محەمەد ڕەشید ئەمینی 1396 سنە
[1] ڕیٛخە: root پەنەیچش ماچا ئەسڵو واتیٛ، بنەڕەتو واتیٛ
[2] قەد: stem
[3] دیوانو شیٛخ مستەفاو تەختەی، حمەرەشید ئەمینی2019:73
[4] دیوانو شیٛخ مستەفاو تەختەی، حمەرەشید ئەمینی2019:72
[5] رزم نامە کنیزک، حماسەی بەزبان گوران، ڕوایتی از یادگاری زریران، ویراست دووەم بە کوشش ارش اکبری مفاخر 1397: 40
[6] دیوانو بیٛسارانی 1395 ، عەبدڵا حەبیبی لاپەلو 94
[7] دیوانو میرزا عەبدولقدرو پاوەی، محمەد ڕەشید ئەمینی، سنە 1396: 33
[8] ئەڵماس خانو کەنوٙڵەی. کوشکۆڵی شاێیرانی هەورامان، محمەد ڕەشید ئەمینی ، سنە 1396 :418
[9] سەیدی هەورامی، محەمەد ئەمین کاردوخی، چاپی یەرەم، انتشارات کوردستان 1385
سەرچەمە: هەورامان نێتچیرۆکی "هەوڵەکانی" ئەمەریکا، ڕوسیا و فەرەنسا بۆ یەکخستنی کورد

هەفتەی ڕابردوو بەشی تورکی رۆژنامەی ئیندیپێندنت هەواڵێکی بەناونیشانی "هەوڵی سێ دەوڵەت بۆ یەکخستنی کوردەکانی سوریا ئەنجامی لێکەوتەوە، پەیەدە و ئەنەکەسە ڕێکەوتن" بڵاو کردەوە. هەواڵی "هەوڵی یەکخستنی کورد"ی ئەمەریکا، فەرەنسا و ڕوسیا لە خودی هەواڵەکە گرنگتر بوو

هەفتەی ڕابردوو بەشی تورکی رۆژنامەی ئیندیپێندنت هەواڵێکی بەناونیشانی "هەوڵی سێ دەوڵەت بۆ یەکخستنی کوردەکانی سوریا ئەنجامی لێکەوتەوە، پەیەدە و ئەنەکەسە ڕێکەوتن" بڵاو کردەوە. هەواڵی "هەوڵی یەکخستنی کورد"ی ئەمەریکا، فەرەنسا و ڕوسیا لە خودی هەواڵەکە گرنگتر بوو.
ئەگەر ڕوسیا لەناو مەسەلەکەدایە ئەوەیە ئێمە نازانین 'هەوڵ'ەکانی چیە لە کۆکردنەوەی پەیەدە و ئەنەکەسە. هەرچی ئەمەریکایە، لە کۆبونەوەکانی جنێف دا لە 30 حوزەیرانی 2012 ەوە تا دوایین کۆبونەوە کە هەشتەمین بوو، یەک سیاسەتی پەیڕەو کرد، ئەویش بانگ نەکردنی پەیەدە بۆ کۆبونەوەکان.
بەپێی لێدوانی کاربەدەستانی پەیەدە گوایە؛ " تورکیا ئالۆزی دروستدەکات، ئەگەر ڕێ لە ئەنەکەسە بکەنەوە ئەوە رێی پەیەدە لەسەر کۆبونەوەکان دەکرێتەوە". بانگی پەیەدە ناکەن بۆ کۆبونە فەرمیەکان بەڵام بژاریان لۆبی ناو ئوتێلەکان و دیداری ' نزیک' و ' سەمیمی ' ی کونجی ژوورەکانە.
لەسەردانی نوێنەرانی ئەمەریکا بۆ رۆژاڤا هەوڵی ڕازیکردنی کاربەدەستانی پەیەدە دەدەن بۆ شەراکەتی ئەنەکەسە، بۆ هەمان مەبەست نوێنەرانی رۆژئاڤا لە فەرەنسا بانگی کۆشکی ئەلیزێ دەکرێن و لەسەر یەک هەوڵ دەدەن.
لە نیسانی 2011 ەوە کاتی شەڕی ناوخۆیی لە سوریا کەوتەوە، کوردەکان لە ڕۆژئاڤا هەوڵی بونیادنانی هێزێکی خۆپاراستن و بەڕێوەبەریەکی خۆسەر دەدەن. لە سەرەتای 2014 ەوە خۆسەری کانتۆکانی عەفرین، کۆبانێ و جەزیرەیان ڕاگەیاند. داعش لە ساڵی 2014 دا داعش دوای داگیرکردنی بەشێکی زۆر لە خاکی سوریا و عێراق، ئەمجارەیان پەلاماری کۆبانێ دا و کوردەکان لەوێ کەوتنە شەڕێکی گەورەی پاراستنەوە. لە سەرێکانی داعش یەکەمین زەبری لە کۆبانێوە بەرکەوت و بەزێنرا.
لە 'هێزەکانی کوالیسیۆن'ی 40 وڵاتی جیهان نێودەڵەتی بە ئەمەریکا ، ڕوسیا و فەرەنساوە بۆ شەڕی داعش کوردەکانی رۆژئاڤا بەشێک بوون لەو کوالیسیۆنەی کە لەناو جەرگەی شەڕی دژ بە داعش دا بوو لە ڕۆژاڤا و باکوری سوریا. ئەمەریکا، ڕوسیا و فەرەنسا ( یەکێتی ئەوروپا ) ستایشی پەیەدە، یەپەگە و یەپەژەیان کرد بۆ ئەو سیستەمەی کە رۆژئاڤا دایانمەزراندووە. هەمان کوالیسیۆن خۆشحاڵی خۆیان دەردەبڕی و ئاماژەیان بە ماف وئازادیەکان دەکرد بۆ کورد.
لەو قۆناغەدا دەوڵەتی تورکیا پشتگیری لە چەتەکانی سەر بە گروپەکانی وەک داعش، ئەلنوسرا، تەحریر ئەلشام و هێزەکانی سوریای ئازاد دەکرد لە سوریا کە تەنیا جلەکانیان دەگۆڕان و هەموو سەر بە ئەلقاعیدەن. لەوەدا هیچ جێی گومان نیە کە شەڕی دەوڵەتی تورک لە لایەن ئەو گروپانەی ئەلقاعیدەوە بەوەکاڵەت لەبەرامبەر رۆژئاڤا دەکرا.
لە کۆبونەوەی 16 حوزەیرانی 2014 ی ئەنجومەنی وەزیرانی تورکیا ئەلنوسرای لە لیستی ڕێکخراوە تیرۆریستەکان دەرهێنا. بڕیارەکە لە 18 ی حوزەیرانی 2014 لە ڕۆژنامەی فەرمی ئەو ولاتەدا بڵاوکرایەوە. بەڵام لە کۆبونەوەیەکی ڕۆژنامەوانی 2 ی کانونی یەکەمی 2015 وەزارەتی بەرگری ڕوسیا ، پەیوەندی نێوان داعش و تورکیا بەنیشاندانی دیمەنی تۆمارکراو بەڕێی رەسەدی سەتەلایت، نیشاندا. لە لێدوانەکەدا هاتبوو کە ئەرۆدغان و بنەماڵەکەی بەڕێی چەتەکانی داعش بەڕێی قاچاخ نەوت لە عێراق و سوریا دەبەن.
ئەوەش دیمەنەکانە
وێرای کراوەیی دۆخەکە لەو ئاستەشدا، دەوڵەتی تورک بەشێوەیەکی سیستەماتیک و یەک لە دوای یەک ڕایدەگەیاند کە عەفرین داگیر دەکات و دواتر بەرەو رۆژهەلاتی فرات دەچێت. کوردەکان لە ڕۆژئاوای فرات لەگەڵ ڕوسیا و لە رۆژهەلاتی فراتیش لەگەڵ ئەمریکیەکاندا لە شەراکەت و پەیوەندیەکی 'باش' دا بوون.
' یەکێتی نەتەوەیی' بۆ کورد دەوێت؟
بەدرێژایی ئەو قۆناغە، ئەو پێکهاتەیەی کە ناوی ئەنەکەسەیە، لە ئەستەمبول و ئورفا بەبەردەوامی لەگەڵ ئەرکدارانی دەزگای موخابەراتی تورک- میت کۆدەبونەوە و بەکراوەییش لێدوانی چاپەمەنیان دەدا. لە بەرلین و ستۆکهۆڵمیش خۆپیشاندانیان ئەنجام دەدا و داوای ئەوەیان دەکرد کە پەیەدە بخرێتە لیستی تیرۆرەوە و بەوەش پشتگیریان لە دەوڵەتی تورکیا وەردەگرت.
ئەمەریکا و فەرەنسا و ڕوسیا کە بەردەوام بە پەیەدە دەڵێن "لەگەل ئەنەکەسە ڕێکەون" هۆکارەکەی هیەرچێیەک بێت، بێزار نین لەو سیاسەتەی ئەنەکەسە بەڕێوەی دەبات، بانگەوازیان لێدەکەن کە "پەیوەندیەکانتان لەگەل تورکیا ببڕن، کار لەدژی پەیەدە مەکەن".
بەڵام، لەکاتێکدا کە ئەو پەرەسەندنانە لەئارادابوون، 18 ی کانوونی دووەمی 2018 ڕوسیا هێزەکانی لە سنوری تورکیا-عەفرین کێشایەوە. دواتر ئاسمانی سوریای بۆ فرۆکەکانی تورکیا کردەوە. تورکیا-چەتەکانی داعش عەفرینیان داگیر کرد. هەرچی ئەمەریکایە ڕایگەیاند کە "لەبەرئەوەی عەفرین لە رۆژهەلاتی فراتە ناتوانین هیچ بکەین".
ئەمەریکا هەمان گەمەی لە ڕۆژهەڵاتی فراتیش کرد
لە تەموز و ئابی 2019 دا نوێنەری ئەمریکا لە کاروباری سوریا جیمس جیفری دەستی بە جموجوڵێکی چڕوپڕ کرد لەگەڵ ئیدارەی رۆژئاڤا لە ژێر ناوی بەربەستکردنی فشارەکانی تورکیا ئەو هێزانەی یەپەگە ، یەپەژە و قەسەدە – یان ناچار کرد کە لە سەر هێڵی سنور بوون بەچەکی قورسەوە بۆ 15 کم بۆ ناوخۆی رۆژئاڤا بکێشنەوە و هەموو سەنگەر، خەندەقەکانیان پێ تێکدان، دواتر بەڕێی ڕاگەیاندن نیشانیان دەدا کە هێزی ئەمەریکی و کوردی پێکەوە دەورییە لە ناوچانە دابین دەکەن. ئەو لێدوانانە لە سەرەتای تشرینی 2019 دا بوو.
ئیدارەی ئەمەریکا لە لێدوانێکی نوێی دا لە 7 ی هەمان مانگدا ڕایگەیاند، کە هێزە سەربازییەکانیان لە سوریا و رۆژئاڤا دەکشێنەوە. دواتر، سەرۆکی ئەمەریکا ترمپیش ڕایگەیاند "تورکیا سنورەکانی ناپارێزێت، ئەوە دوو سەد ساڵە کورد و تورک شەڕ دەکەن، ئەو شەڕە پەیوەندی بەوانەوە نییە".
لە 9 ی تشرینی یەکەمی 2019 یشەوە ئاسمان و زەمینی ڕۆژهەلاتی فرات بۆ دەوڵەتی تورک کرایەوە. چەتەکانی داعش و سوپای تورک سەرێکانی و گرێ سپیان داگیرکرد، جەمیس جیفری نوێنەری ئەمەریکا بێئابڕوانە گووتی کە گوایە ئاگایی لەو شتانە نیە کە ڕوودەدات، شتێک نیە کە لە بەرامبەر دەوڵەتی تورک و چەتەکانی داعش بیکەن.
مایەی تێگەیشتنە کە مەسەلەی کشانەوەی هێزەکانی ئەمەریکا لە ڕۆژئاڤا و سوریا فێڵێکی ڕووت و سادە بوو و دوای داگیرکردنی ئەو دوو ناوچەیە لەلایەن تورکیا و چەتەکانەوە ڕوونتر بوویەوە. ئەمەریکا لەکاتێکدا کە بەبەرچاوی کامێراکانەوە لە عێراق هێزەکانی دەکێشایەوە، هەمان ئەو ڕۆژانە بەتاریکی شەو، بەش -بەش هێزەکانیان بەکێشی لای بیرە پەترۆلەکانی دێرەزور دەکرد. دەکرێت بە چەند پرسێک لەوانەیە باشتر لە مەسەلەکە بگەین:
ئێستا، چی ڕوویدا، چۆن بوو لەکاتێکدا کە باس لە یەکخستنی کانتۆنەکانی عەفرین، کۆبانێ و جزیرە دەکرا، ئەمەریکا، روسیا و فەرەنسایەیەکی کە بژاریان داگیرکاری تورکیا-داعش بوو لەبەرامبەر رۆژژئاڤا هەر وا لە پڕ دەستیان بە 'هەوڵ' ی یەکێتی نەتەوەیی کورد کرد؟
ئەو زهنیەتە چیە کە ئەو هەموو هەرێمانەی پێشکەش بە دەوڵەتی تورک کرد کە گەلی کورد و پێکهاتەکانی تر بە بەهایەکی گەورەی ڕەنج و خوێن رزگاریان کردبوو ئێستا ویژدانیان جوڵاوە لە پێناوی ' یەکێتی نەتەوەیی' کورد؟
بۆچی لەگەڵ شاندی کۆنگرەی نەتەوەیی کوردستان دانانیشن؟
لە باکوری کوردستان لە سەرەتای کانوونی یەکەمی 2019 دا 10 ڕێکخستن و پارتی کوردی کۆبونەوە لە پێناوی سازکردنی یەکێتی نەتەوەیی دا. شاندێک لەو پێکهاتەیە چوونە باشور و چاویان بە نوێنەرانی پارتی دیموکراتی کوردستان، یەکێتی نیشتمانی کوردستان و بزوتنەوە گۆران و پارتەکانی تر کەوت.
ئەو هەوڵەی(!) کە ئەمەریکا، فەرەنسا و ڕوسیا دەیدەن بۆ یەکخستنی کورد لەڕۆژئاڤا بۆچی کەمترین پەرۆشیان بۆ باکوری کوردستانیش نیە، بۆ پشتگیری لەو دەستپێشخەرییەی ئەوان ناکرێت؟ یەکخستنی پارتە کوردیەکان لە باکوری کوردستان ناکەوێتە چوارچێوەی یەکێتی نەتەوەییەوە؟ مەگەر ئەوەی لە باکوری کوردستان دەکرێت بۆ یەکێتی نەتەوەیی نیە؟
شاندی ئەمەریکا کە دەچنە ڕۆژئاڤا و پەیەدە و ئەنەکەسە کۆدەکەنەوە، بۆ هەمان هەوڵ لەنێوان پەکەکە، پەدەکە، یەنەکە و گۆران نادەن؟ فەرەنسا و ڕوسیا کە خۆشحاڵیان دەردەبڕن بە کۆکردنەوەی پەیەدە و ئەنەکەسە، بۆچی بۆ هەموو کوردستان دەرینابڕن؟
داخۆ لەژێر کۆنترۆڵێکی رەهای ئەمەریکا و ڕوسیا بەسەر سوریا و عێراقەوە و کردنەوەی ئاسمانەکەی بۆ تورکیا ، دەکرێت داوا لە یەکێتی نەتەوەیی بۆ کورد لە ڕۆژئاڤا بکرێت؟
لە هەموو کات و لە هەر جێیەکی دونیا، یەکێتی نەتەوەیی لەسەر خاکێکی ئازادکراو لە زەبری داگیرکەران و لە پێناوی دامەزراندنی ئیدارەیەکی ئازاد بووە. کە لەڕاستیدا یەکێتی نەتەوەیی لە دژی داگیرکەرانی ناوخۆیی و دەرەکی بووە. بەڵام ئەو یەکێتیی نەتەوەییەیە کە ڕوسیا ، ئەمەریکا و فەرەنسا پەیەدە-ئەنەکەسە دەیانەوێ، داخۆ بۆ ئەوەیە کە کورد ببنە خاوەن پێگە و بۆ ئازادکردنە لە داگیرکەرییەی تورکیا؟
شاندێک بە سەرۆکایەتی، هاوسەرۆکی کۆنگرەی نەتەوەیی کوردستان کەنەکە ئەحمەد قەرەموس بە ئامانجی پێکهاتنی یەکێتی نەتەوەیی لە 8 ی کانوونی یەکەمی 2019 دا چووە باشوری کوردستان بە نوسراو و زارەکی داوای دیداری لە پارتی دیموکراتی کوردستان و مسعود بارزانی کردبوو بەڵام وەڵامیان نەدرایەوە. کۆنگرەی نەتەوەیی کوردستان بە ئامانجی پەرەدان بە یەکێتی نەتەوەیی دامەزرا و 38 پارت، رێکخستن و دەزگا سیاسی و مەدەنی لە ژێر چەتریدا کۆکردۆتەوە. جگە لە پارتی لەگەڵ هەموو پارت و رێکخراوەکانی تر لە باشوری کوردستان لەسەر یەکێتی نەتەوەیی دیداریان ئەنجام دا.
لەکاتێکدا پارتی دیموکراتی کوردستان پشتگیری " یەکێتی نەتەوەیی" نێوان پەیەدە و ئەنەکەسە دەکات بەلام بۆچی لەگەڵ شاندی کۆنگرەی نەتەوەیی کوردستان کۆنابێتەوە؟ بۆچی پارتی دیموکراتی کوردستان یەکێتیی نەتەوەیی لەگەڵ پارتەکانی تری رۆژئاڤای کوردستان ناوێت؟
ئامانج دابەشکردنی خۆسەری دیموکراتی رۆژئاڤایە
ئەو سێ دەوڵەتە، لە کاتێکدا کە پێشنیازی پەیوەندی و شەراکەت لە نێوان پارتی یەکێتی دیموکراتی پەیەدە و ئەنەکەسە دەکەن، داوای ئەوەی ناکەن کە ئەنەکەسە پەیوەندی لەگەڵ تورکیا ببڕێت یان نوسینگەکانی لە ڕوحا-ئورفا و ئەستەمبول داخات و بگەڕێنەوە رۆژئاڤا، ئامانجی ئەمەریکا دوورخستنەوەی پەیوەندی نێوان ئەنەکەسە و تورکیا نیە، بەڵکو لەڕێی ئەنەکەسەوە، بەکێشکردنی پەیەدەیەیە بۆ دۆخێک کە مایەی ڕەزامەندی پارتی دیموکراتی کوردستان و و تورکیا بێت. پەرۆشی نوێنەری ئەمەریکا بۆ کاروباری سوریا جیمس جیفری بۆ گەیشتن بەو ئامانجەیە. بۆ ئەوەش ئامانجی ئەمەریکا و فەرەنسا نزیککردنەوەی پەیەدە و ئەنەکەسە نیە، کۆتایی هێنان بەدۆخی دابەشبون و لەسەر بنەمای یەکێتی نەتەوەیی نیە، بەڵکو ئامانجی دابەشکردنی خۆسەری دیموکراتیە و ئەوەش لەسەر داوای تورکیا دەکەن.
ئەو شاندە تایبەتەی کە لە لایەن ئەمەریکا ، ڕوسیا و فەرەنسا دیدار ئەنجام دەدەن لەپێناو ' یەکێتی نەتەوەیی ' ڕۆژئاڤادا بۆ لەپێناوی ئاساییکردنەوەی پەیوەندی نێوان پەکەکە- پارتی دیموکراتی کوردستان هەمان کار ناکەن؟ لەکاتێکدا کە گوڕ بە کاروبارەکانی 'یەکێتی نەتەوەیی' دراوە لە رۆژئاڤا، هەلایسانی قەیرانی زینێ و وەرتێ بۆ گەمارۆدانی قەندیل لە لایەن دەوڵەتی تورکیا و پارتی دیموکراتی کوردستانەوە، مەگەر دەکرێت ئەمەریکا و روسیا و فەرەنسا لە پەرەسەندنە بێ ئاگا بن؟
بۆ پاکتاوکردنی پەکەکە دەوڵەتی تورک هەنگاو بە هەنگاو سەرقاڵی داگیرکردنی باشوری کوردستانە؛ لەسەر چیا و گردۆڵکەکان بنکەی نوێی سەربازی دروست دەکەن، بنکەی رادار بۆ گوێگرتن و چاودێری دادەمەزرێنن، بەڵام کاربەستێکی پارتی دیموکراتی کوردستان کاتێ دەڵێت "پەکەکە با لە خاکی عێراق دەرچێت" و "تورکیا هەر لەسەرەتاوە کێشەی لەگەڵ کوردی سوریا نەبووە کێشەی لەگەڵ پەکەکەیە"، مەگەر دەکرێت بەو حاڵەوە بیر لە دروستییان بۆ مەسەلەی یەکێتی نەتەوەیی لە رۆژئاوای کوردستان بکرێتەوە؟
ئەمەریکا، ڕوسیا و فەرەنسا، کە عەفرین، سەرێکانی و گرێ سپیان ڕادەست بە تورکیا کرد، ڕێیان بۆ داگیرکاری باشوری کوردستان کردەوە، بوونە سەیرکەری بۆردومانکردنی کامپی مەخمور و شەنگال، داوایان بۆ نزیککردنەوەی پەیەدە و ئەنەکەسە نە لەگەڵ واقیع، ئەقڵ و لۆژیک نایەتەوە.
ئەو پیلانە نێونەتەوەییەی کە ئەمەریکا و روسیا سەرکێشی دەکەن لە ژێر ناوی 'یەکێتی نەتەوەیی' لە ڕۆژئاڤا، پاکتاوکردنی پەکەکە لە باشوری کوردستان، ئەو پیلانەیە کە دەوڵەتی تورکیا و پارتی دیموکراتی کوردستان دەیانەوێ ئەنجامی بدەن.
بە ڕاستیش ئەمەریکا، روسیا و فەرەنسا یەکێتیی نەتەوەیی نێوان کوردانی رۆژئاڤایان ناوێت، بەڵکو دەیانەوێ هەنگاو بە هەنگاو ئەو سیستەمی خۆسەرییە دیموکراتیەی کە نزیکەی 10 ساڵە دامەزراوە هەڵوەشێنن و مۆدێلێکی ئیدارەی دیکە بەهاوبەشی ئەنەکەسە دامەزرێنن. هەرگیز نەیاندەتوانی ئەو مۆدێلە بێ کورد یان بە دژایەتی کورد ئەنجام بدەن. بەڵکو ئێستا هەوڵ دەدەن کە ئەو پیلانە قێزەونە بە بەشێک لە کورد ئەنجام بدەن. بەهۆی ئەو هەڵوێستانەیان لە ماوەی ئەم دە سالەی دواییەدا هیچ هۆکارێکی لۆژیکی و ئەقلانی نیە وا لە کورد بکات کە باوەڕ بە ڕوسیا و ئەمەریکا بکەن، ئەوەی دیکەی وەهم و درۆیەکی گەورەیە بە بەرچاوی هەموو کەسێکەوە ئەنجام دەدرێت!
سەرچاوە: ئۆزگویر پۆلیتیکا
لە تورکیەوە: نەجیبە قەرەداغی
ژ.تجە هەڵەبجە ئاهەنگەو ڕوٙو جیهانی زوانو ئەڎایی لواڕاوە

جە شارو هەڵەبجەی بەشداری جەماوەری ئاهەنگەو ڕوٙو جیهانی زوانو ئەڎایی لواڕاوە و جە میانشەنە چەنڎین بابەتێ پێشکەشێ کریێ و خەڵات و ئیٛژانە بەخشیا پیٛشکەشکەرانو بابەتەکان.

جە شارو هەڵەبجەی ڕوٙو 2020/02/21ی، کە هاوەختەن چەنی ساڵیادو ڕوٙی جیهانی زوانو ئەڎایی ئاهەنگێوە ڕێکەوزیا. ئاهەنگەکێ بە هامکاری یانەو سیاوچەمانەی و سەنتەرو ژیوای جە هوٙڵو (یانەو سیاوچەمانە) یەنە لواڕاوە و جە میانشەنە مەردمیٛوە فرەی هەورامی-دوس، فەرهەنگ-دوس و زوان-دوس ئامادێ و بەشدارێش بیێ جە ئاهەنگەکێنە یەریٛ بابەتیٛ سەرەکیێ پیٛشکەشو ئامادەبیەکان کریێ بریتیێ بێنێ جە:
یوەم بابەت، بەنامونیشانو (گرنگی فەرهەنگی پەی پاریٛزنای زوانی) سالم هەسەن عەزیز ماموٙساو زانسگاو هەڵەبجەی قسێ و باسێش سەر کەرد.
دوەم بابەت، بەنامونیشانو (میٛژوو زەنگنەی و زوانەکەیش)، ئاسو زەنگنەی نویسەر و پەیجورکار بەفراوانی قسێش سەر کەرد.
یەرەم بابەت، بەنامونیشانو (زوانو گورانی/ هەورامی)، پەیجورکار و نویسەر دکتوٙر ناجح گوڵپی بە بەرفرەیی شەیش کەردەوە و ئاماژەش پەنەدا.
دمابەدمای پێشکەش کەردەی بابەتەکان، بە وات و واچ و پرسیارێ و وەڵامێ و ئەوەوانای شعران درێژە بە بۆنەکەی دریا و جە کۆتایچشەنە خەڵات و ئیٛژانە بەخشیا بە پیٛشکەشکەرانو بابەتەکان.ۋاۋیەرە جەنگیەکێ تورکیای قەندیل-شان بۆردومان کەردەۋە

سەرسەبای ئارۆی ۋاۋیەرە جەنگیەکێ تورکیای قەندیل-شان بۆردومان کەردەنەۋە، بەڵام زیانەکێ بۆردومانەکە دیارێ نیەنێ.

سەرسەبای ئارۆی سەعات 10:00، جارێۋتەر ۋاۋیەرە جەنگیەکێ تورکیای ئەرەگێری هەرێمو قەندیل-شان بۆردومان کەردەنەۋە. زانیا، جە بۆردومانەکەنە کە کەشو کورتەک-ی و جادەو میانو پشدەری و قەندیل.-یش کەردەن ئامانج، 3 ۋاۋیەرێ جەنگیێ بەشدارێ بیێنێ.
تا ئەی ساتە زیانەکێ بۆردومانەکەی دیارێ نییەنێ.بە مۆبایلەکەت هامکارو ڕۆژاڤای بە

جە ڕاۋ مۆبایلەکەیتەۋە بەشدار بە جە کامپینو (ساڕێژ)ی و هامکاری پێشکەش بە ڕۆژاڤاو کوردستانی بکەرە.

کەمپینو (ساڕێژ)ی کە پەی هامکاریکەردەی ڕۆژاڤاو کوردستانی ڕێکۋزیان بەشێۋازێ جۆراوجۆرێ بەردەۋامەن. جەی چوارچێۋەنە ئارۆ ۋێرەگا، جە ئۆفیسو مانگێ سورێ کوردیێ جە شارو سلێمانیێ ڕێکۋزێ کەمپینەکەی ژمارە (مۆبایل)ێۋشان ئاشکرا کەرد تا جە ڕاشەۋە هەر کەس وازیارەن هامکاری وێش پێشکەش بە ڕۆژاڤای بکەرۆنە پنەۋازەن باڵانس پەی ئاسیاسێل-ی بکیانۆنە.
ڕێکۋزێ کەمپینەکەی پەی ڕای گردینی دەستنیشان کەردەن: "ئەگەر وازیارێندێ هامکاری ڕۆژاڤای بکەردێنە باڵانس بکیاندێ پەی ژمارە (07707000629)ی و هەرپاسە سەرجەم ناوەندەکێ ئاسیاسێڵی ئەۋەکریێنێ پەی وەرگێرتەی هامکاریەکانتان. هاموەخت متاۋدێنە هامکاریەکانتان بیاۋندێنە ئۆفیسو مانگێ سورێ کوردیێ جە گەڕەکو ئاشتی جە شارەکەنە".
کەمپینو (ساڕێژ)ی جە 20 نۆڤەمبەری دەستش پنە کەردەن و تەنها هامکاری دارایی و دەرمان جە وێ مەگێرونە.جە پاوە (کەمپەین دژ بە کۆرۆنا)ی دەستش پنەکەردەن

جە پاوە ژمارێو چالاکوانێ وێبەخشێ (کەمپەین دژ بە کۆرۆنا)یشان دەست پنەکەردەن و هەر 24 سەعاتێ جارێو دامودەستگێ و یاگە شولۆغەکێ شاری دەرمان-شانی مەکەرانێ.

دمابەدمای ئانەیە کە جە شارو پاوە-ی و دەوروبەریشەنە چەنڎین هاموڵاتیێ تێستو کۆرۆنا ڤایرۆسی کریێ و تێستەکێشان ئەرێنیێ بیێ، ژمارێو چالاکوانێ وێبەخشێ شاری پەی ڕووبەڕووبییەی ڤایرۆسەکەی و زیاتەر تەشەنە نەکەردەیش (کەمپەین دژ بە کۆرۆنای یان وێبەخشێ ژیوای)یشان دەست پنەکەردەن.
جەی بارەوە (پەلیانەو پاوە پرێس)ی وەڵاوشکەردەنەوە؛ چالاکوانە وێبەخشەکێ سەدان لیترێ دەرمانی دژە ڤایرۆسشان پەیڎا کەردەن و قۆناخ بە قۆناخ دەستشان کەردەن بە دەرمان شانی جە دامودەستگایەکێ شاری و دەوربەریشەنە و سەرەتا جە گەورە نەوەشخانەو شاریەوە دەست بەکارێ بیێنێ و سەراپاو نەوەشخانەکەی و دەوربەریشان دەرمان-شانی کەردەن. دماتەر جە دەگاو شمشێر-ی، بانکە ئەلکترۆنیەکێ (عابر بانکێ)، بەنزیخانەکێ (پمپ بەنزینێ)، فروشگاکێ، یانێ ژمارێو جە کەسە نەوەشەکان، یاگە گردیێ و شۆلۆغەکانە هەمان کارشان کەردەن کو دەرمان شانایەکە هەر 24 سەعاتێ جارێو ئەنجام مڎریۆنە. هامکات ئەندامێ کەمپینەکەی سەبارەت بە ڕاکارەکێ وەرگیری و وێپارێزی جە کۆرۆنا ڤایرۆسی زانیارێ بە هاموڵاتیان مەڎانێ و جە مەتەرسیەکانو نەوەشیەکەی کە بییەن بە پەتا و بە خێرایی ئێران، کوردستان، هەورامان و جیهانەنە وەڵاو مەبۆنەوە وشیارێشان مەکەرانێوە.
هاموەخت هەر هاموڵاتیێو پەنەوازیش بە دەرمانی دژ ڤایرۆسی ببۆنە، ئەندامێ کەمپینەکە بەبێ بەرامبەر و بەبێ پوڵ مەڎانشان پنە تا وەرگیری جە وەڵاوبییەی کرۆرۆنا ڤایرۆسی بکەرانێ و ژیوگێوی پاکژ پەی هاموڵاتیان فەراهەم بکریۆنە.
ئەندامێ (کەمپەین دژ بە کۆرۆنای یان وێبەخشێ ژیوای) پێکێ ئامانێ جە:
"موختار خەندانی، ئاشنا حەسەن زاده، سوهەیب وەیسی، یوسف قادریان، سەعید ئەحمەدی، مەتین مەقسودی، جونەید هدایەتی، وەحید نقشینیا، دیاری سەفەری، سیامەک سەیاف، مادح نوری، ئارمان یامەولا، ئامانج سەلیمی، خیام زارعی، هەمایون فەیزی، موعین مورادی، ئاکو شەریفی، عمران ئەحمەدی، بەشیر مورادی، سوهەیل نادری و فروزان رەسولی".
یاگێ باسیەنە هاموڵاتیێ پاوەی ودەوروبەریش شادمانێ و سپاسگوزارێنێ بە دەست پنەکەردەی کەمپینەکەی و ساتییشش مەکەرانێ و بایەخ و گرنگی فرە بە ڕانمایەکێ ئەندامێ کەمپینەکەی مەڎانێ و وازیارێنێ تابنەبڕکەردەی پەتاکێ کامپینەکە بەردەوامیش ببۆنە و شار و شارچێ و دەگایەکێ تەرێ هەورامانی و کوردستانیەنە کەمپینێ هامشێوێ ئەنجام بڎریانێ.13 ژەنی و زارۆڵێ ڕزگارکریێ ئێزیدێ درێۋە ڕاۋەبەری شەنگالی

(ماڵا ئێزیدی) جە ڕۆژئاڤاو کوردستانی 13 ژەنی و زارۆڵێ ئێزیدێ کە جە داعشی ڕزگارێ کریێنێ تەسلیم بە ڕاۋەبەری شەنگالی کەردێۋە.

جە ڕۆژئاڤاو کوردستانی شەڕڤانەکێ یەکینەکێ پارێزنای گەلی- یەپەگە، یەکینەکێ پارێزنای ژەنێ- یەپەژە و هێزەکێ سوریای دیموکراتیکی- قەسەدە، بەردەۋامێنێ جە ڕزگارکەردەی ژەنی و زارۆڵە ئێزیدیەکان و تەسلیم و شاد-کەردەیشان بە کەسوکاریشان. جەی چوارچێۋەنە 13 ژەنی و زارۆڵێ ئێزیدێ تەرێ کە شەڕڤانەکێ ئازادی جە داعشی ڕزگارێشان کەردێبێنێ و دماتەر جە ئوردووگاو هولی نیشتەجا کریێبێنێ تسلیم بە (یانەو ئێزیدی- ماڵا ئێزیدی) ڕۆژئاڤاو کوردستان-یشان کەردبێنێۋە. دەرەنجام ئارۆ یانەو ئێزیدی سەرجەم ڕزگارکریێکێش تەسلیم بە ڕاۋەبەری وێسەری دیموکراتی شەنگالیش کەردێۋە و بڕیارەن ئارۆ ئێۋارەگا بریانێۋە شەنگال و بە کەسوکاریشان شادێ بکریانێۋە.
نامێ ژەنی و زارۆڵە ڕزگارکریێ ئێزیدیەکان پی جورەنە:
فەهەد قسم 15 ساڵێ
شاها رەڤۆ 30 ساڵێ چەنی 2 زارۆڵانش بە نامەکێ : هادی 6ساڵێ و خەڵات 5 ساڵێ
زێنێ ئیبراهیم 19 ساڵێ- تەلبەنات
ناڤین دەرویش 24 ساڵێ- شەنگال
جیلان جوقی 11 ساڵێ- تەل عوزێر
وەتفا نایەف 10 ساڵێ- تەل عوزەیر
هەڤال ڕەشۆ 12 ساڵێ -سولاخ
لەیلا سادۆ 20 ساڵێ- شەنگال
هەیفا سادۆ 16 ساڵێ- ڕەمبووسێ
حازیم حسێن 17 ساڵێ- ڕەمبووشێ
ئەسرا موستەفا 22 ساڵێ- کۆچۆ
یاگێ بەیادئاۋردەیەن، جە ساڵەو 2014ی دما ئانەیە هێزەکێ پارتی دیموکراتی کوردستانی ئێزیدیەکێ شەنگالیشان بێتەقە و مدرامان ئاستێ جییا، چەتەکێ داعشی دڕندانە ئیزیدیەکێشان کۆمەڵکوشێ کەردێ و جە ئاکامشەنە هەزاران کەسێ شەهیدێ بیێ و سەدان هەزار کەسێ ناچارێ کۆچبەرێ کریێ و هەزاران ژەنی و زارۆڵێ بەدیل بریێ. جەی کاتەۋە تا ئیستە، گەریلاکێ هێزەکێ پارێزنای گەلی هەپەگە و ژەنە گەریلاکێ یەکینەکێ ژەنێ ئازادێ - یەژەئاستار، شەڕڤانەکێ یەکینەکێ پارێزنای گەلی- یەپەگە، یەکینەکێ پارێزنای ژەنێ- یەپەژە و هێزەکێ سوریای دیموکراتیکی- قەسەدەی هەزران جە بەدیلگیریا ئێزیدیەکانشان ڕزگارێ کەردێنێ و بە کەسوکاریشان شادێشان کەردێنێۋە و هەوڵ و تەقەلاشان پەی ڕزگارکەردی سەرجەم ئێزیدیەکان بەردەۋامەن.جە 17 ساڵێ دەسەڵاتداری ئەردۆغان-یەنە 48 هەزار کەسێ پەناشان پەی وێکوشتەی بەردەن

ئەردۆغان و ئاکەپە بیێنێ بە بەڵا و نەگبەتی پەی تورکیای و جە 17 ساڵێ دەسەڵاتداریشانە 48 هەزارێ کەسێ پەناشان پەی وێکوشتەی بەردێنە و جە 2019 و 2020نە ڕۆچانە 9 کەسێ وێشان مەکوشانە.

ڕژێمە دکتاتۆرەکەو تورکیا بە سەرۆکایەتی ئەردۆغانی نەک هیچ چارەسەریێوش پەی بارودۆخەکەی نییەن، بەڵکو قسێ و باسێ و پێشنیارێ سەمەرێ مەکەرانێ. پەی نمونەی ئامینە هامسەرو دکتاتۆرئەردۆغانی جە وەڵامو ناڕەزایەتیەکانە پێشنیارەش کەردێنە، تا پەی دەربازبییەی جە هەژاری و نەداری و قەیرانی ئابوری خەڵکی وێش زیادەڕەوی جە خەرجییەنە (ئیسراف) بە دوور بگێرانێ! ئامینێ ئا پێشنیارەیە جە وەختێوەنە مەکەرۆنە تەنها جانتاکەو دەستیش نرخش 50 هەزارێ دولارێن و وێش و هامسەرش ئەردۆغان کۆشکێوە زەبەلاحەی 100 ژووریێنە مەژیوانێ کە هەزاران چەکدارێ جە زەمین و ئاسمانەوە پاسەوانیش مەکەرانێ و مانگانەش ملیۆنان دولاری خەرجشەن. ئامینێ جە کۆشەکەێشانە پەی یەک خوانی و مێمانداری چەند کەسێوی 1 ملیۆن و 163 هەزارێ لیرێ تورکیش خەرج کەردەبێ. ئەمینێ 1 ساڵ جەی وەڵتەریچ کاتێوکە ملەوانێوە 280 هەزار لیرەیەش ملەنە بیێ بێ هەمان پێشنیارش کەردەبێ.
جە سایەو دەسەڵاتەکەو ئەردۆغان-یەنە ئارۆ جە تورکیانە سەرجەم کەرتەکێ بازرگانی، ئابوری، پیشەسازی، بازار و سامانە سروشتیەکێ و ئاوردەیو کیاستەی جەلاو بنەماڵەو ئەردۆغانی و هامسەرێش ئامینێ و زاروڵێ و بنەماڵەکانشان و بنەماڵە دەسەڵاتدارەکێ ئاکەپە-یەوە مۆنۆپۆڵ وکۆنترۆڵ کریان و پوڵ و خێر و بێرو تورکیای مچیۆرە ژمارە حسابە بانکیەکانشان. ئینێچە بییەن بایس تا گرانی و هەژاری و نەداری پەرە بسانۆنە و دەرەنجامشە خەڵکی کەی هیچ ئاسۆیە پەی چارەسەری نمەوینۆنە پەنا پەی وێکشتەی و دیمایی ئاوردەی بە ژیوایش باوەرۆنە.
جە ئی بارەوە سەرچەمەکێ هەواڵی و ئامارە فەرمیەکێ تورکیا ئشکراش کەردەن: "جە 17 ساڵێ دەسەڵاتداری ئەردۆغان-یەنە پەنابەردەی پەی وێکوشتەی 48 هەزار کەسێش دەرباز کەردەن وسات بەسات ڕێژەکە ژیاتەر مەبۆنە".
هەر پەیوەست بە ئانەیە دەروونشناس سەڤگی تورکمەن بە ئاژانسو میزۆپۆتامیا-ش واتەن: "ڕۆچانە جە تورکیا 9 کەسێ پەنا پەی وێکوشتەی مەبەرانێ و ئاکەسێ جە ناوچە گشتیەکانە ئا کارەیە مەکەرانێ بە ئا ئامانجە دەسەڵاتداری ئاکەپە-ی و ڕای گردینی جە نەهامەتیەکانشان ئاگاردارێ بکەرانێوە".
هەمان سەرچەمی سەبارەت بە وێکوشتەی ئی زانیاریێشە دێنێ:
2018 هەزارێ و 161 کەسێ وێشان کوشتەن
2019 نزیک بە 4 هەزار کەسێ وێشان کوشتەن
هەر 166 دەیەقێنە 1 کەس پەنا پەی وێکوشتەی مەبەرۆن
2019 هەر 9 ڕوینە 1 کەس وێش مەکشۆنە
2019 تەنها جە شوباتەنە 12 کەسێ پەناشان پەی وێکوتەی بەردەێنە
فێشتەرو ئاکەسانە پەناشان پەی وێکوشتەی بەردێنە ئانێنێ کە 4 ساڵی دماییەنە ئاکەپە-ی جەکار دوورێ وستێنێوە.
بەگری جە 17 ساڵی ویەردێنە جە سەردەمو دەسەلاتداری ئەردۆغان و ئاکەپە-یەنە 48 هەزار کەسێ پەناشان پەی وێکوشتەی بەردەن.هەڵەبجە، رازێوە ئەوە نەبڕیێ

ئاڕوە مەرگ و ژیوای شان شانانیشا بێ بزانا کام متاوۆنە تەنگ پەویتەری هورچنۆ، مەرگ زاڵ بی، قەرەچۆڵو ژیوایش بڕیۆ و هەڵەبجە ئەشیا ئیسە شارێوی نموونەیی بیێ بەڵام نموونەن جە لارەملی و بێ باوانییەنە.

وەهاری هەژدەهەمینو ژیوایمەنە بێنێ وەختێ هەڵەبجەشا خنیکنا، مەزانو ئاساڵێ وەهارش بێ یان نا؟ من ساڵنامۆ ژیوایمەنە وەهارێ کەچا، هازۆ ئانەیمە نییەنە دیسان بەلەتەرۆ ویری ویەردەی بڕێسوۆ. هەرچی دمای ئاڕۆیە روەش دێنە، بەشێوا چا تاڵانییا کەکۆتەن باخو ژیوای، وەهارێوی شوم و بەدیۆمن بێ، ژیوای نمو مەرگیش دابێ، هەرلایەرە هەنگامەت نێبیێ مەرگ پێچیێ پەیەکاتەرە، ئاخر گوناو ئێمە چێش بێ؟ مەر ئێمە سەنگما دابێ ئەو میناو فەڵەکی؟ ئیسەیچە کە سوەو ئاڕوا مێوە سەرەمەرە جگە هەناسێوی کاڵی و دوی هەڵسا کەمزیانە چەمام، چێوێ تەرم نیا، ئاخر ئاڕوە مەرگ ئننە لێرەسەخت بێ ویاریش نەدا یاومێ یاگێ لاتەریکە. ئاڕوە مەرگ و ژیوای شان شانانیشا بێ بزانا کام متاوۆنە تەنگ پەویتەری هورچنۆ، مەرگ زاڵ بی، زاڵ پامانا قەرەچۆڵو ژیوایش بڕیۆ، تەڕو وشکش پیوەرە کەرد بوڵە، قەڵاخیش دا سەرۆ شارێویەرە و دەسش نیا بینەو ژیوای. ئاڕوە، یادروستەر واچو ئاوێرەگا کەگردیما ملەجێڕێ چنی مەرگی کەرێنمێ، لێرەما بێ پەی ژیوای بەڵام ناستشا.. هەرگیز ئاهەناسەسەردۆ تاتێمم ویرمەشۆوە کە ماچۆ هورزدێ بابلمێ، یانەو سەروەت دادما مەدۆ، دماین زەخمو سەرو لاشێشم ویر مەشۆوە، کە بەبرینداری جیا بیەیمێ ئاڕوە گردیما مەردیمێ. داستانۆ مەردەی و شێویای بنەماڵۆ ئێمە پێسە فرەو بنەماڵەکا تەرو هەڵەبجەی هەریۆشا یاگێنە دەسش پنەکەردو ئیسەیچ نەبڕیانۆ. جیابیەیۆ ئێمە یانە زاتیەکا هەڵەبجەیۆ دەسش پنەکەرد، چاگە بیەیمێ دوێ وەرێ، وەرێما روەو عەنەبەو ئەوی تەرما روەو عەبابەیلێ، ئانێ عەنەبێ دمای سەعاتێ گیانشا ئەسپارا، ئاشەوە کەجیا بیەیمێ، هەرگیز ویرم مەشۆوە، تن باوشیم ئەردە ملو توبێ واڵێمۆ، هەستێ فێلعینم بێ، زانێنێ مەوینوشۆ، دماتەر دیەمۆ بەڵام بە مەردەی سەرو لاپەڕۆ رۆنامیویۆ کە وێنەکەش چاپ کریابێ. هاموەخت چنی مەردەی توبێ و زاوڵەکاش چیلاوە مەردەی یێخۆ ئێمەیچش وەرنەدا، ناڵەو ناپاڵمی دنیاش کەردە رۆی نیمەڕۆو دڵو ئێمەیچ بەشەوەی تاریکە، کەچەم رۆشنش کەرد و ئامایمێ وێمارە، تاتێوی زەخمین و ئەداو واڵەی بێ بینایی و لێڵایی لێڵ، گردیما شەماقیاوەما ئامارە.. ئای چن مەرگێوی بێڕەحم بێ گەرەکش بێ ملەچۆچیما وادۆ...!!!!
داستانەو ژیوایە تازەی، بەڵام قەڵب و بێمانا جە ئوردوگاکا ئێرانی، دیسان هەرچی مێوە ویرم پەڕم کەرۆنە جە بێزاری، سەرەتێوە بێ کەئیتر باوەڕ بەگردچێوی باری، گرنگ نیا کێ مەرد، گرنگ ئانەنە قەبرەش بزانی، تەنها کەسێو ئانەشە ئازمون کەردەن مزانۆ چ حاڵەتێوی گول و نەوازیان. دمای ئاننە ساڵا سەرو ئی چێوارە کەڕوەشا دا، هەڵای ئی شارە بوەو مەرگیش چنە نەبڕیێنە، نەتاوانش گێڵۆوە ئاڕوا کە ژیوای چێگە چۆپی کێشێ.. هەڵەبجە ئەشیا ئیسە شارێوی نموونەیی بیێ بەڵام نموونەن جە لارەملی و بێ باوانییەنە. هەرچی کریاو شی، قسۆ پێوی تەوێڵەیەنە، فرە بەیاگێنە، گرچێو کریاو گردچێو شی، ئێمەی لێرەسەخت مەنیمێ تا چن مەرگی ملەجێڕێ کەرمێ، ئایا تاکەی متاومێ بەربەرەکانێ کەرمێ؟ من هەمیشە مەرگی بەگۆرانیێ تارنو، رەنگە شادەکا کەرو ئاڵا، ئاڵاو ژیوای نەک ئاڵای کۆتەڵ.. چێگۆ دەسو ژیوای گێرو تابەروشۆ هەڵەبجە، سەرو بەرزاییەکا شنروێوە مدێمێنە هاوارو کەڵام موانمێ، ئێمە وەرما بەهوردو بیابانی گێرت، هۆردو مەرگیچ تار منێمێ... ئێمە ئێمەنمێ، ئێمە گۆرانیە نەمرەکاما ماچمێ.
نامق هۆرامیچەنی هازەو مەژگیت زیاڎەکەری؟

چەنی هازەو مەژگیت زیاڎەکەری؟ ئایا جە ڕاو واردەی هامسەنگیی کریۆنە هازەو مەژگی زیاڎە بکریۆنە؟

هامشانو لیاقەو بەڎەنی، ئانزان هەوڵیٛ مەڎوٙن پەی زیاڎکەردەیو هازەو مەژگی، ئینەیچ ڕاو واردەی هامسەنگیوە، چەنی ئاو واردەیوەی تەمامی و دریٛژەدای بە وەرزشی.
پرۆفیسورجونتر ئیکرت ماچوٙ واردەی هامسەنگ شاکوٙڵەکیٛو خاسکەردەیو هازەو مەژگینە، چوونکاتەی مۆخی ئاژین مکەروٙن بە توخمەکانو واردەی بە شیٛوەی مشمەر، هەرپاسە ئانارەش کەرد کە ڤتامین B12 دەورێوە فرەش هەن جە بە هازکەردەی هەرمانەو مەژگینە، شوٙنیەرە گوٙشت و وەرهەمەکانو شوٙتی سەرچەمیٛوٙ فرەخاسیٛ واردەینیٛ پەی هازەو مەژگی.
چەنی ئانەیچ واتش لاشە پەنەوازەن بە کلوکۆزی، ئاڎیچ جە ڕاوا واردەیو وەرهەماکانو” دانیٛ” وە “حبوب” پسەو نوەی و میٛژوویٛ فاسولیای و گەنمیٛ و گرد جوٙرە توٙمێوە. چون کلوکوز پیٛسەنە بەنزینو مەژگی. چوٙوٙنکاتەی ئی بەرهەمیٛ پەڕیٛنیٛ گلوکۆزی ئاڵوٙز، کە فرە زەنجیرەن و درێژەن، وەختیٛو مەڕیوٙ پەی کلوکۆزی سادەی فرەش پەنە مشوٙن و لاشە بە شیٛنەیی هورشلوشوٙن، پەی ماویٛو دریٛژی ئاژینو لاشەی بوٙن.
هامشانو ئانیشا واتیٛما، پرفیسورو واردەی” بیرجیت بریندل” واتش کە پرۆتین و چەربی جەڕیزو کوٙڵەکیٛکاو خاسکەردەی هازەو مەژگینیٛ، بە تایبە تشە ئەمینیٛ و ئۆمیگا یەریٛ، سەرچەمەو ئی پرۆتینیە ماساوەو سەلەمونی و ماکریلینە.
هەرپاسە واتش گرنگی دای بە ئاو واردەی لاو کەمیوە ڕوانە “1.5- 2” لتریٛ ئاوی بوەری فرە خاسەن، چوون ئاوی کەمە بوٙ بە نونگەو تیٛکدای هەرمانەو مەژگی و سەرئیٛشەی.
هەرپاسە مونک بریتلر واتش چەنی ئانیشایچ باسما کەردیٛ، وەرزش کەردەی فرە پەنەوازەن پەی هازەو مەژگی، ڕوانە ئەوەجەما بە نیم سات وەرزشی هەن.
ئاشکران ئەگەر مەژگ ساق و سەلیم بوٙن، هەرمانەو لاشەیچ ساقە و سەلیمە بوٙ، بەتایبە وینای، مەژگت بە قوەت بی وینایت بەقوەتا، یانی هەرمانەو مەژگی ڕاسەوانەو ئەریٛنی گونجیوٙ چەنیو لاشەی، ئەگەر مەژگ خاسبی لاشەیچ خاسەن، وەگەرە لاشەت خاس بوٙ مەژگیچت خاس هەرمانە مکەروٙن.
جە ئینترنێتەوە: د. ناجح گوڵپی
سەرچەمە: هەورامان نێتنەتەوە یوگێرتەکێ: کۆرۆنا 265 ملیۆن کەسێ ڕووبەڕووێ ئاورای مەکەرۆنە

نەتەوە یوگێرتەکێ ئاشکراش کەردەن: کۆرۆنا ڤایرۆس چەنی وێش کەم خۆراکیش ئاوردەن و 265 ملیۆن کەسێ جە جیهانەنە ڕووبەڕووێ ئاورای مەکەرۆنەوە و هامکات بەهەمان هۆکار سەدان ملیۆنێ کەسێ تەرێ بێکارێ مەبانێ.

بەرنامەو خۆراکی جیهانی سەر بە نەتەوە یۆگێرتەکانی جە گوزارشێوشەنە سەبارەت بە کەم خۆراکی و ئاورای جە جیهانەنە ئاماژەش بە مەترسیەکی سەرهۆردای و تەشەنەکەردەی کۆرۆنا ڤایرۆسی دان و ئاشکراش کەردەن: کۆرۆنا 265 ملیۆن کەسێ ڕووبەڕووێ ئاورای مەکەرۆنەوە و بە بەرئاورد چەنی ساڵێ ویەردێ 2019ی ڕێژەکە دوە قات مەبۆنەوە.
بە پاو گوزارشتەکەی وڵاتگەلێ کە چوون، یەمەن، کۆنگۆی دیموکرات، ئەفغانستان، فەنزوێلا، بۆلیڤاری، ئەسیوپیا، پانیشتو سودانی، سوریا، سودان، نەیجیریا و هایتی کە دووچارێ ئاژاولێ و جەنگی بیێنێوە و زیاتەر کاریگەریێنێ بە ونەکەوتەکێخراپەکێ ڤایرۆسەکەی و زیاتەر ڕووبەڕووێ هەژاری و کەم خۆراکی و ئاورای مەبانێوە. بەرنامەو خۆراکی جیهانی سەر بە نەتەوە یۆگێرتەکانی وریاییش دان کە ئەگەر بەزوویی ڕاوجا نەگێریۆنەوەر، ئەگەر هەن سەدان ملیۆن کەسێ تەرێ جە جیهانەنە ڕووبەڕووێ هەمان چارەنویسێ ببانێوە. هامکات سەدان ملیۆن کەسێ هەرمانەکانشان جەدەست بڎانە و هەژاری زیاتەر جە ساڵێ ویەردێ 2019ی جە 2020نە پەرە بسانۆنە.دەیان هیتیارێ خانەقینی دژ بە ئەرگێرتەی زەمینەکانشان کۆبیێۋە

دەیان هیتیارێ خانەقینی دژ بە ئەرگێرتەی زەمینە کشتوکاڵیەکانشان جەلاو گامێشۋانە عەربەکانەۋە کۆبیێۋە و ناڕەزایەتیشان نیشانە دا و ئیدارەو شارەکەی بڕیارشدا زەمینەکێ بدریاۋە بە هیتیارەکان.

ئارۆ 4 شەممە، جە مەیدان-و کرندی شارو خانەقینی کە سەر بە پارێزگاو دیالەیەن، دەیان هیتیارێ دەگاو کانی بزی و بە پەشتیۋانی لیژنەو هەرەوەزی خانەقینی، دژ بە ئەرگێرتەی زەمینەنەکانشان جەلاو ژمارێۋ جە گامێشۋانە عەربەکانو (خان بەنی سعد)یەۋە کۆبیێۋە و ناڕەزایەتیشان نیشانە دا. هیتیارە ناڕازیەکێ داۋاشان جە ئیدارەو شارەکەی کەرد: تا بە زوویی گامێشۋانە عەرەبەکێ بەربکریانە و زمینە کشتوکاڵیە ئەرگێریەکێشان پەی بگێڵناۋە.
دمابەدمای ناڕەزایەتیەکی، ئیدارەو خانەقینی بڕیارشدا گامێشۋانە عەرەبەکێ خان بەنی سەعدی زەمینە کشتوکاڵیەکانو دەگاو کانی بزیو ناوچەکەی بازانە جیا. بەڵام دیار نییەن گامشێۋانەکێ تا چندە پایبەندێ بڕیارەکەی ببانە.
نزیک بە مانێگۋەن، 16 خێزانێ عەرەبێ کە گامشۋانێنێ و جە خان بەنی سەعدەۋە لۋێنێ دەگاو کانی بزی، دەیان دۆنمێ جە زمینە کشتوکاڵیەکانشان گێرتێنێرە و دەستشان بە دروستکەردەو یانا کەردەن.پلاتفۆرمو هۆرام-ی: ئۆجەڵان راستیێن بە هیچ کەسێ ئینکار نمەکریۆنە

پلاتفۆرمو هۆرام-ی: ئۆجەڵان بی بە راستیێ کە ئیتر هیچ کەس و لایێ نمەتاونە ئینکارش بکەرۆنە.

ڕاۋەبەری پلاتفۆرمو هەورامی، جە 20مین ساڵیادو گەلەکۆمە و پیلانگێڵنای میاندەوڵەتی 15و شوباتی دژ بە ڕێبەر عەبدوڵا ئۆجالانی بەیاننامەش دان و سەرەڕاو شەرمەزارکەردەی گەلەکۆمەکەی و هێزە پیلانگێڵێ و گەلەکۆمەکەرەکێ دلێشەنە ئومان:
جە وەختێنە یاد جە 20مین ساڵیادو گەلەکۆمە و پیلانگێڵنای میاندەوڵەتی 15و شوبات-و 1999ی دژ بە ڕێبەر عەبدوڵا ئۆجالانی مەکەرمێنەۋە، کە ڕۆ دماو ڕۆی ئۆجەڵان و فەلسەفەکەش زیاتەر جە دلێ خەلکی ئازادیۋازی و هەر پاسە گەلە چێر دەستەکانە نامێش گەشە مەکەرۆنە و ۋەڵاو مەبۆنەۋە. سیستموو سەرمایەداری20 ساڵێ جەی ۋەڵتەر بە گردو هێزی نیزامی و سیاسیی وێش ڕێبەر ئۆجالان-شان ئەڕفانا و پەی ئانەیچە جەژنەشان گێرتە. بەڵام ئانە کە هەرگیز ۋیرشان ۋەنە نەکەردەبێۋە ، کەسایەتی و فەلسەفەکەو شکستنەدراکەو ڕێبە ئۆجەڵانی بی. هەڵبەتە سیستمی جیهانی خاس زانێ کە ۋیر و فەلسەفەو ئۆجەڵانی چنڎە زیانش پەی سیستمەکەیشان و هێزە دکتاتۆرەکێ و سەرمایەدارەکان بێنە. هەر سەرو ئا بنەمایە بێ کە ئاڎشان ئەڕفان و تەسلیم بە ڕژێمو تورکیایشان کەردەۋە و جە ئیمرالی زیندانی و گۆشەگیرشان کەرد. زلهێزە جیهانیەکێ ئەجیاشان پی شێۋازە متاوانە کۆتایی بە ئۆجالانی و شۆڕش و فەلسەفەکەیش باۋەرانە و کاریگەریش سەرو کوردستانی و وەرهۆرزی دلینی نازانە. جە دمای 20 ساڵان جە زیندانی و گۆشەگیرکەردەی ڕێبەر ئۆجالان و هەر چنڎ زیاتەر دژایەتی ئۆجەڵانی و پەکەکەی کریا بۆنە و بکڕیۆنە، جە ۋەراۋەرەنە زیاتەر جە ۋیەردەی ئۆجالان و پەکەکە و فەلسەفە و کۆشایشەکەشان جیهانەنە پەرەش ئەسانان و فراۋانتەر تەشەنەش کەردەن. ئەگەر جاران ئۆجەڵان جە چوارچێۋەو کوردستانی و وەرهۆرزی دلینی نامێ و کاریگەرش بێ، ئانە ئارۆ جە سایەو مدرامان و قارەمانی ڕێبەر ئاپۆی و جەنگاوەری گەریڵای و شەڕڤانەکان، هێزە شکۆدارەکەو ژەنێ و جوانان و کۆشاییشی ئازادی کوردی،، فەلسەفەو ئۆجەڵانی بییەن بە ڕاچارە پەی ئارێشەکانو کوردی و گەلە چێردەسەکانێ و سەرەم ئینسانە ئازادیۋازەکانی جە دنیانە.
دمای 20 ساڵێ جە زیندانی و گۆشەگیرکەردەی، پیلانگێڵێ و گەلەکۆمەکارەکی، نەک نەتاواشان دەنگو ئۆجەڵانی کپ بکەراۋە، بەڵکو ئارۆ دەنگش جە گرد کات و ساتێ بڵندتەر و زوڵاتەرەن و فەلسەفەکەش بییەن بە سەرچەمەو فرێۋ شۆرشەکێ جیهانی و پەی چارەسەری جە یاگە جیاوازەکانو جیهانییەنە پێشنایار و کەردەیی مەکریۆنە و ئانە سیستمو سەرمایەدارین دلێ وێشەنە ورۆنە و بەشکست مەحکومەن. جە لایێ تەرەۋە مدڕامانو ڕێبەر ئاپۆی بییەن بە مینانک و لێرە پێ گەلەکەیمان، کە سەردەمانێ بێ باۋەڕش بە وێش نەمەنەبێ، و ئاپۆی گیانش پۆرە کەرەدەۋە و ئارۆ بە هەزاران ئینسانێ فیداکارێ پسۆ لەیلا گۆڤەن و هەڤاڵەکێش پەی ئازادی ڕێبەر ئاپۆی و کوردستانی و مرۆڤایەتی بەخشای گیانو وێشان پێشەنگی کۆشاییشی ئازادی مەکەرانە.
ئێمە جە ڕاۋەبەر پلاتفۆرمو هۆرام-ی، جارێ تەر جە 20مین ساڵیادو گەلەکۆمە و پیلانگێڵنای میاندەوڵەتی 15و شوبات-یەنە، کە دژ بە ڕێبەر عەبدوڵا ئۆجالانی ئەنجام دریا، سەرەراو شەرمەزاری و ڕووسیاۋکەردەی دەوڵەتە هەرێمی و زڵهێزە جیهانیەکان، سڵام کیانمێ پێ ئێمراڵی و تا یاۋای بە ئازادی یەکجاری پەیمان چەنی ۋیر و فەلسەفەو ڕابەر ئۆجەڵانی تازە مەکەرمێۋە. هەر پاسە داۋامان ئانێنە کە خەڵکو هەرێمو هۆرامانی ئی ڕۋە سیاۋەیە (15-2 -1999) بە هەر شێۋازی پەیشان گونجیۆنە شەرمەزارێ بکەرانە و بە تایبەت پێشنیارمان ئانەن کە ژەنی و جەوانێ بەگۆڕدای زیاتەر بە کۆشاییشی ئازادی و بەبەشداربییەی دلێ ڕێزەکێ گریلایەنە گەلەکۆمە و پیلانگێڵیەکەی مایەپووچتەر بکەرانێۋە.نیشانەکێ کۆرۆنا-ی و ڕاکارەکێ وێپارێزی جە نەوەشیەکەی

نیشانەکێ نەوەشی کۆرۆنا-ی و ڕاکارەکێ وێپارێزی جە نەوەشیەکەی چێشێنێ و بەشێوازێ ڕووبەڕووش ببێمێوە؟

نەوەشی کۆرۆنا-ی کە ئارۆ جیهانگیر بییەن و هۆکارەکەش ڤایرۆسێوەن بە هەمان نامێ و ئانە کە فایرۆسو کۆرۆنا-ی جە ڤایرۆسە هامشێوەکانش جیا مەکەرۆنەوە، بەخێرایی وەڵاوبییەیشەن. ئەگینا جە مەرگ و میرەنە تووشبییەکێش کەمتەر جە پەتا هامشێۆوەکانش گیانشان جەدەست مەڎانێ و بە جۆرێو کە جە بەرزتەرین ئاستەنە 3٪ هۆرگێرەکانش بمرانێ و ئەوێ تەرێ جە دمای چارەسەری و قەرەنتینەی جە نەوەشیەکەی ڕزگارێ مەبانێ.
پەی ڕزگاربییەی جە نەوەشی کرۆرۆنا-ی کە بییەن بە پاتایێوە جیهانییە، زیاتەر جە چارەسەری وێپارێزی و وێپارێزنایەن چەنەش. جەی چوارچێوەنە شارەزێ تەندروستیێ و پزیشکی تایبەتێ نەوەشیە ڤایرۆسییەکان ژمارێو ڕاکارێشان وستێنێ ڕووە کە گرنگ تەرینێشان ئیێنێ:
1- گرنگیدای بە پاکی و خاوێنی جەستەی بەتایبەتی دەست و دیمی.
2- بە بەردەوامی دەست شتەی بە شۆیەرە شلەکان نەک ڕەق و هەسەکان، چوونکە شۆیەرە ڕەقەکێ چوون سابون ڕەنگەن هۆکار بانە پەی تووش بییەی بە کۆرۆنای یان هەر ڤایرۆس و میکرۆبێوی تەری. مشیۆم هەر دەست شتەیێو کەمتەر جە 30 سانیێ نەبۆنە.
3- دەست شتەی بە ئاوی گەرمە خاستەرەن تا ئاوی سەردە، چوونکە کۆرۆنا بە 35 پلێ گرمی دلێنەمشۆنە.
4- کە مەپژمی و مەکفی (مەکۆکی) دەستماڵ بەکار باوەرە.
5- جە کەسی گوماناوی کە نیشانەکێ کۆرۆنانیش پۆوە دیارێنێ وێت بەدوور بگێرە.
6- جە تەوقەکەردەی و ماچکەردەی وێت بەدوور بگێرە.
7- جە یاگێ شالۆغێ و سەر و دەور بەستێ چوون، ساڵۆنی وەرزشی، مزگی، چایچانە، کافەتێریا، حەمامی گردیی، مەلەوانگا، پەرسە، ئاهەنگ، بازار و یاگێ شلۆلغێ دوور بگنەوە.
8- کەلوپەل و ئامێرەکێ یانەی و یاگێ هەرمانێت و وەردەستییت بە بەردەوامی پاکێ بکەرەوە.
9- ئەگەر هەستت کەرد نیشانەکێ نەوەشی کۆرۆنایت هەنێ، نەلی پەی نەوەشخانەی بەڵکو پەیوەندی بە نزیکتەرین تیمی فریاگوزاری بکەرەن تا بەهاناتەوە بەیانە و تیمەکە بەرۆنەت نەوەشخانە. بەی تەوەر ئەگەر هۆرگێرو ڤایرۆسەکەی بی، کەس یان کەسانی تەرێ تووش نمەکەرینە.
10- سەوزە و میوە و واردەمەنیە گەرمێ و سروشتیەکێ کە هازی بە جەستەی مەڎانێ بوەرە و بوەرەوە، بە تایبەتی واردەمەنییە وێمانە نەریتیەکێ چوون، شەلەمینە (ترخێنە)، دانەدوە (دۆینە) و دۆخەوا.
11- وێ گەرم ئەرەپۆشنای و ملپێچ و شاڵ بەکارئاوردەی و گەرم کەردەی یانەی و یاگێ هەرمانێت.
12- دەستکێشێ جەدەست کەردەی بە تایبەتی جە یاگێ هەرمانێنە.
نیشانەکێ نەوەی کۆرۆنای چێشێنێ:
1- بەرزبییەی گەما جەستەی
2- هەستکەردەی بە مانیای فرەی و ئازارێ جە جەستەنە.
2- کفەی وشکی بەردەوام و بێ بەڵغەم.
4- توندی هەناسەی.
5- کەم ئیشتهایی.
6- بەبەردەوامی ئەوەشێویای.
7- بێ هازی و بێتاقەتی,
8- جار جار سەرەئێشە و سەرەگێجە.جە ڕووسیا ساڵانە 14 هەزارێ ژەنی و 2 هەزارێ زارۆڵێ مەکوشیانێ

جە ڕووسیا تونڎوتیژی دژ بە ژەنێ تەرسناکەن و ساڵانە 14 هەزارێ ژەنی جەلاو پیاکانشانەوە کوشیانێ و پەی وەرگیری جە ڕەشەکوشکەردەکەی پارلەمانو ئا وڵاتەیە قانوش بەرکەرد و هامکات 2 هەزارێ زارۆڵێ مەکوشیانێ.

جە ڕووسیا تونڎوتیژی دژ بە ژەنێ فرە تەرسناکەن و ژەنی جەلاو پیاکانشانەوە کۆمەکوشێ مەکریانێ. جەی بارەوە ناوەندو ڕووبەڕووبییەو تونڎوتیژی جە مۆسکۆ جە ڕاپۆرتێوشەنە ئاشکراش کەردەن: "جە ڕووسیا ساڵانە 14 هەزارێ ژەنی جەلاو پیاکانشانەوە 2 هەزارێ زارۆڵێ مەکوشیانێ و دەیان هەزارێ تەرێ جە ژەنان و زارۆڵان ڕووبەڕوو تونڎوتیژی جۆاراوجۆری مەبانێوە".
وەزارەتو دلینو ڕووسیا دەستنیشانش کەردەن: "ئا 14 هەزار قوربانیێ زیاتەر جە ٪40شان دلێ یانەکانشانە مەکوشیانێ و تونڎوتیژیشان وەرانوەر مەکریۆنە".
پەی وەرگیری جە کۆمەڵکوشکەردەکەی ژەنان و زارۆڵان، پارلەمانو ڕووسیای قانونش بەرکەرد و جە پارلەمانەکەنە بە فرەیی دەنگی پەسەند کریا. بە پاو قاونونەکەی جەی دماوە ژەنانێ کە دەستدرێژیشان مەکریۆنە سەر یان ڕووبەڕوو تونڎوتیژی مەبانێوە و وێشان جە کەسی هێرشبەری و دەستدرێژیکەری مەپارێزنانێ سزا نمەدریانە تەنانەت ئەگەر کەسی هێرشکەر و دەستدرێژیکەر بکوشیۆنە یان بریندار بکریۆنە.
شارەزێ بارودۆخو ژەنان جە ڕووسیا ئینێ جە ئا باوەڕەنە کە قانونەکە تاڕادێوە یاردیدەرەن پەی پارێزنای ژەنان و کەمکەردەی تونڎوتیژی وەرانوەرشان، بەڵام نمەتاوۆنە دمایی بە تونڎوتیژی سەریشان باوەرۆنە، چونکە جە قانونی زیاتەر کۆمەڵگەی ڕووسی پنەوازیش بە وشیاری و سەرجەنو پەروەردەکەردەی جڤاکی هەن.
یاگێ ئاماژە پنەدایەن، بە پاو ئامارەکان جە هەر 40 دەیەقێنە 1 ژەنی جە ڕووسیا مەکوشیۆنە و چەندین ژەنی تونڎوتیژیشان وەرانوەر مەکریۆنە و فرە جارێ کەسی بکوش و تونڎوتیژیکەر دستگیر نمەکریۆنە و نمەدریۆنەمدادگا و سزا نمەدریۆنە.
.پەی پارێزنای (حەسکێف)ی چالاکی جیهانی ئەنجام مدریۆنە

پەی پارێزنای (حەسکێف)ی کە ئاسەۋارێۋی نامی کوردستان-یەن و زیاتەر جە 11 هەزار ساڵێ دێرینەش هەن و تورکیا بەنیازەن بەدروستکەردەی پەنگاۋی دلێنەش بەرۆنە، جە 20 وڵاتێ جیهانیەنە چالاکیێ ئەنجامێ مدریانە.

جەی بارەۋە 3 ڕێکۋزیێ ژیۋگەپارێزێ بەنامەکێ (دەستەو ڕاۋەبەری حەسکێف-ی، هەوڵ پەی سەرجەنۊ زیندەکەردەی حەسکێف-ی، جمیەرو ئیکۆلۆژی میزۆپۆتامیا)ی ئاشکراشان کەرد: "پەی پارێزنای (حەسکێف)ی کە ئاسەۋارێۋی نامی کوردستانی و مرۆڤایەتییەن و زیاتەر جە 11 هەزار ساڵێ دێرینەش هەن و بەدروستکەردەی پەنگاۋی مەتەرسی چێرئاۋکەوتەی و نەمەنەیش هەن، جە 20 وڵاتێ جیهانیەنە هامبەشانە چالاکیێ ئەنجامێ مدانە".
هەر یەرە ڕێکۋزیێکێ سەبارەت بە کات و ساتو ئەنجام دای چالاکییەکان ڕانمیاییشان دان و دلێشەنە ئومان: "چالاکیەکێ پەی پارێزنای حەسکێفی، ئارۆ 13و تەمووزی و سەبای 14 تەمووزی بەبەشداری هەزاران کەسی ئەنجامێ مدریانە و ۋازیارێنێ تا ئەرەنیشتێ ئا 20 شارەیە بەشدارێ چالاکییەکان ببانە".
ڕێۋزیێکێ (دەستەو ڕاۋەبەری حەسکێف-ی، هەوڵ پەی سەرجەنۊی زیندەکەردەی حەسکێف-ی، جمیەرو ئیکۆلۆژی میزۆپۆتامیا)ی نامێ 20 شارەکەیش پی جۆرە ئاشکرا کەردەن:
حەسکێف / ئێلح (باتمان)، ئەستەنبول، ئەنقەرە، ئانتالیا، نەڤیشەهیر، سنە / وەرهۆرزو کوردستانی، بەغداد / عێراق، سارابۆسنا / بۆسنە و هێرسک، بەرلین / ئەڵمانیا، هامبورگ / ئەڵمانیا، ماینز / ئەڵمانیا، وێندلاند / ئەڵمانیا، میونخ / ئەڵمانیا، نوربێرت / ئەڵمانیا، لەندەن / بەریتانیا، دوندی / سکۆتلاند، کۆپنهاگن / دانیمارک، مانلیو / کەتەلۆنیا، ریودۆژانیرۆ / بەڕازیل.
حەسکێف نشینگە و ئاسەۋارێۋی دێرینەن و مەگنۆنە سەرنیشت (باکور)و کوردستانی و ئاسەۋارشناسەکێ دێرینەییش پەی زیاتەر جە 11 هەزار ساڵێ جەی وەڵەتەر مەگێڵنانێۋە. حەسکێف سەدان ئاسەۋارێ گرنگێ و ناوازێ جەوێ مەگێرۆنە کە کەمتەر جە جایێ تەرێ دنیایەنە هەنێ. جە ئیسەنە ئاسەۋارەکە بە دروستکەردەی پەنگاۋی مەتەرسی فەوتیاییش هەن.
پەنگاۋو ئەلیسۆی
ئا پەنگاۋە کە بڕیارەن ڕژێمەکەو ئەردۆغانی دروستش بکەرۆنە، نامێش (ئەلیسۆ)ن. ئەلیسۆ 6 هەزار پێ درێژەن و تا ئیسە 1 ملیار 200 ملیۆن دۆلارێش پەی خەرج کریان. بە تەمامیایش سەرجەم حەسکێف چێرو ئاۋێ مەگنۆنە و پەی هەمیشەی ئاسەۋارش مەسڕێۆۋە. هاموەخت شارچەو حەسکێفی، دەیان دەگایێ و 200 کیلۆمەترێ چوارگۆشە زمینی کشتوکاڵی مەبانە چێرو ئاۋێۋە. سەرجەم ئەی ۋێرانکاریە پەی بەرهەم-ئاۋردەی 800 گێگاوات کارەبایەن. بەڵام ئامانجی سەرەکی جە دروستکەردەی پەنگاۋەکەی ئەۋەسڕیەی بەشێۋی گرنگ جە تاریخ-و کوردی، فاڕای دیموگرافی ناوچەکەیەن کە کۆچبەری 50 هەزار کەسێش شۆنییەرە مەیۆنە و هامکات ئەۋەگێرتەی ئاۋێن جە ئێراق و سوریای و تەژنەکەردەی هاموڵاتیێ ئا دووە وڵاتەیە.
سەرەڕاو ئانەیە کە جە ئاستی ناوچەیی، هەرێمیی و جیهانیەنە دژبەری و ناڕەزایەتی فرە هەن پەی پەنگاۋەکەی، بەڵام ڕەجەب تەیب ئەردۆغان سورەن جە دروستکەردەییش و بە پڕۆژەی گرنگ و ستراتیژی گەورە بەنامێش کەردەن و بەهیچ جۆرێ گۆشداری ناڕەزایەتیەکان نمەکەرۆنە.جە ڕەقا ئاساییشی دلین 14 چەتێ داعش-یش دەستگیرێ کەردێ

جە ڕەقا هێزەکێ ئاساییشی دلینی 14 چەتێ داعش-یش دەستگیرێ کەردێنێ کە جە تورکیاۋە فەرمانشان پنە دریان و چەنڎین کەردێ تەرۆرستیشان ئەنجامێ دێنێ.

ئاساییشو شارو ڕەقای سەبارەت بە دەستگیرکەردەی شانە وتەکەو داعشی ئەرەیاۋنایێۋش دان و ئاشکراش کەردەن:
"شانەکە وەتەکە 14 چەتێ جە وێ مەگێرۆنە"
هێزەکێ ئاساییشی دلینی جە ڕەقا، جە دمای پەیجۆر و چەمداری کە 3 مانگێش خاینان، شانێۋی وتە و مەتەرسیدارو داعش-یشیان ئاشکرا و دەستگیر کەردەن. شانەکە 14 چەتێ ئەندامێشەنێ و 3شان ژەنیەنێ و هامسەرەکێشان سەرچەتێ (ئەمیرێ) داعشیەنی.
"چەتەکێ شانەکەی کۆنە داعشێنێ ئەرکی جیا جیاشان پنە ئەسپاریێنێ"
هەر یۆ و هەر ویۋە جە چەتەکان ئەرکی جیێ جیێشان بیێنێ و جە ناوچەکان ڕۆژاڤاو کوردستانی و سوریای کە؟جەلاو تورکیایەۋە گێریێنێرە و جە هەرێمێ و ناوچەکێ وێسەری دیموکراتی جە سەرنیشت و وەرهۆرزو سوریای چالاکێ بیێنێ و ئەرکشان پنە ئەسپاریان. جە دمای ۋنەکۆڵای سەرەتایی خویا (ئاشکرا) بییەن؛ ئەندامێ شانەکە وەتەکەی سەرجەمشان جە دروستبییەی داعشیەۋە پەیۋەستێ ئا تاقمە چەتەگەریەیە بیێنێ و کارێ و ئەرکێ جیێ جیێشان پنە درێنێ چوون؛ ماشینێ و ماتۆڕسکلیتێ بۆمبڕێزکەردەی، بۆمبێ جۆراوجۆرێ دروستکەردەی، دابینکەردەی چەک و تەقەمەنی و تفاقی سەربازی و جاگە و یانە، کاراسانی پەی هامۆشیێ و ئاۋردەی و بەردەی چەتەکان.
"جە تورکیاۋە فەرمان بە شانەکەی دریان"
14 ئەندامەکێ داعشی کە جەم ڕەقا دەستگیرێ کریێنێ، جەلاو سەرچەتێۋی کە بە (دکتۆر) ئەشناسیان جە تورکیاۋە فەرمانشان وەرگێرتەن و تا دەستگیرکەردەیشان چەنڎین کەردێ وێکوشیێ و تەرۆرستیێشان ئەنجامێ دێنێ کە جە ئامشانە دەیان کەسێ مەدەنیێ شەهیدێ و بریندارێ بیێنێ و بەرنامەشانە بییەن چەنڎینی کەردێ تەرێ ئەنجامێ بڎانە.
"شناسنامێ 14 چەتە دەستگیرکریێکێ داعشی"
هێزەکێ ئاساییشی دلینی جە ڕەقا شناسنامێ 14 چەتە دەستگیرکریێکێ داعش-شیان پی جۆرە ئاشکرا کەردێنێ:
معاویە عبد القادر جە 1997 جە حەلب جە ئەڎێ بییەن باسل ئەسعە ئەلتەمو جە 1998 جە مەیادین-دێرزوور جە ئەڎێ بییەن ئیبراهیم حەسەن ئەلحەجی جە 1990 جە ڕەقا جە ئەڎێ بییەن مەحەمەد خەلەف تاهیر جە 1961 جە دێرزوور جە ئەڎێ بییەن ئەحمەد ئەلمەرعی عەبدوڵا جە 1995 جە ڕەقا جە ئەڎێ بییەن ئەحمەد جەراد ئیبراهیم جە 1992 جە ڕەقا جە ئەڎێ بییەن عەبدوڕەحمان عەلی خەتیب جە 1995 جە حەماە جە ئەڎێ بییەن حەیدەر ئەحمەد ساڵح جە 2001 جە سەفیرە جە ئەڎێ بییەن ئەحمەد سەعید غەلەف جە 1989 جە ڕەقا جە ئەڎێ بییەن موحەمەد خالد کەبیب جە 1988 جە دێرزوور جە ئەڎێ بییەن حەمزە عەبدولڕەزاق عەتیە جە 1993 جە حمس جە ئەڎێ بییەن عائشە حەسن حوسین جە 2002 جە مەیادین-دێرزوور جە ئەڎێ بیێنە ئەنوارە جاسم ئەلسەید جە 1997ی جە ئەڎێ یێنە و هامسەرەو سەرچەتە (ئەبو حەنیفە ئەلشامی)یەنە ئایە یاسر ئەحمەد ساڵح جە 2003/تادف-حەلەب-ی جە ئەڎێ بیێنە و دووەم هامسەرەو سەرچەتە حەمزە عەتیە-یەنەواتیٛ، واژە، وشە، کامیٛشان بەکار باوەرمیٛنە

واتیٛ، واژە، وشە، وەرانوەر بە کەلیمیٛ عەرەبی کامیٛشان ڕاسێنێ و دروسێنێ پەی بەکارئاوردەی؟

مەبەستو من جە"واتیٛ" یانی کەلیمیٛ عەرەبیە، مشتو مڕێ میانو ویٛمانە پەیڎا بیەن سەرو ئی یەرە کەلیمان، جا من ئیسە پەیلوای وێم وزوو ڕوە، ئانیٛچە کە دژیٛنیٛ سەرو پەیلواکەیم ئادیچیٛ مەشوٙ چیٛششا پەنەن وزاش وەرەچەمو وانەران.پیٛسەو من بەدەسور زوان بسەلەمنانەش.
هەڵبەت سەرچەمەو فرەو واتیٛکانو قسیٛکەردەی و زوانی چەمەن"مصدر" .جا ئیسە فەرماودیٛ بزاندیٛ واتیٛ(واتیٛ) چکوٙوە سەرچەمەش گیٛرتەن:
واتەی، واچای، وچیای
بنەڕەتو کەلیمەکیٛ جە چەمەو واتەیوە ئامێنە،هەڵبەت چەمەو واتەی سەرو قەدو"stem" (وات)یە بنەڕەتش نریان و دروسە بییٛنە( وات+ نیشانیٛ چەمەی"ەی"= واتەی). ئیسە مزانمیٛنە قەدو چەمەو واتەی وریتین جە(وات)ی.هەکە بوٙنە بە کەردەی ویەردەی سادە. ئەگەر گەرەکمان بوٙنە چی قەدیە کەلیمیٛ بدروسنمیٛ پیٛسە، نامیٛ چەمەی"اسم مصدر" ئاوەختە تەنیا بە وستەی سەرو"ە" دەنگداری خڕی(وات+ە= واتە). واتەو وەرینان، واتیٛ و وەرینان، بە واتەو فڵانە کەسی(بەقسیٛ فڵانە کەسی). واتە نامیٛ چەمەینە، جا زوانی هەورامی نیٛرو ماش هەن، کەلیمیٛ( واتیٛ) واتێوە میٛڵیٛنە، پەوکای کریوٙ بواچمیٛنە واتیٛو وەڵینان.یام(واتیٛ).
بەیمیٛ سەرو چەمەو(واچای) چیٛگەنە واتەی فاڕیان بە واچای، واتما ئەوە سەرو بنەرەتو قەدی دروسیان هەکە کەردەی ویەردەن، وەلێم (واچ )ڕیٛخەو چەمەین و هەمیشە ئینا ئاژەو ئیسەتیٛنە(سەرەمڕەن)، نەویەردەینە (مضارع)، واچای – ای= واچ . چیٛگەنە هەمدیس ڕیٛخەو چەمەی(واچ) مەتاومیٛنە نامیٛ چەمەیش پەنە دروسنمیٛ، بەهەمان یاسای وەرینە(واچ+ە) واچە.(واچە، واچیٛ= چون زوانی هەورامی نیٛرو ماش هەن). ئیسە بە یاسا مەتاومیٛنە جیاتی کەلیمیٛ (کلمە) عەرەبی بواچمیٛنە (واتیٛ، واتە، واچە، واچیٛ) پەرچدایوەو ئی واتا ناڕەحەتەن چون بە دەسور زوان مەسەلەمیانە.
کەلیمیٛ (کلمە) عەرەبیە بەهەمان شیٛوە جە (کلام)کەلامو عەرەبیوە ئامێنە. وەلێم ئیمەی هەورامی زوان چون سەرکوتیٛ کریێنمیٛ و بەزوانو ویٛمان ویریٛ نمەکەرمێوە بە زوانو ویٛمان نمەوانمیٛ و قسیٛ نمەکەرمیٛ، هەر ویٛماوە بە زەننی بڕێ کەسی ئەجوٙشانە واتیٛ (واتیٛ) هەڵەنە، جا پەی نەگبەتی چەنی (وتە)ی کوردی ماناش مەکەرانە، کورد بنەرەتنە ئی (وتە) شا جە تەرجمەی سەقەتو (کەلمە) کە ماچا فەرماویٛ ئیستاش (وتەی بەڕێز فلان پیٛشکەش دەکرێت) (تفصلو بکلمە السید فلان).زوانیکورد دەیان و سەدان دەسە واچیٛ چیمنیٛشان هەنیٛ کە بەهەڵە ویەرنێنیٛشان و کەسیچ لاشان وەنە نمەکەروٙوە، جا کەسێ جەئێمەیچ زوانو ویرۆکەردەیش زوانی کوردین گەرەکشەن ئی هەڵەیە بسەلەمنوٙ ملو زوانو هەورامیرە، مەواچوٙنە واتیٛ هەڵەن و( وشە و واژە) ڕاسەن. جا با بزانم سەرچەمەو( وشەو واژەی) جە کوٙوە ئامان.
زوانی کوردی چەمەو( وتن، گوتن) یش هەن، قەدەکەش مەبوٙنە بە (وت،گوت) ، نامیٛ چەمەکەیش مەبوٙنە بە( وتە، گوتە)، هەر ئینەشان تەنیا پەی قسیٛکەردەی( فەرمون لەگەڵ وتەی فڵانکەس) بەکار ئاوردەن، وەختەکارێنە، زوانی عەرەبینە واتیٛ(کلمە) یشان جیاتی( کلمە word) پیٛسە: (ما معنی الکلمات التالیە. ما معنی الکلمە) یانی مانو ئی کەلیمیٛ چیٛشەنە و جیاتی (قسیٛکەردەی ، تفضلوف بکلمە السیسد فلان، ختبە و واتار دای) یانی زوانی عەرەبی بە دویٛ باریٛرە کەلک مەگیٛرانە جە کەلیمەی، یانی پەی دویٛ چیٛواش بەکار ماوەرانیٛ، وەلێم زوانی کوردینە نەتاوانش پەی دویٛ مەبەستان کەلکش چەنە بگیٛروٙن. پیٛسەو زوانی عەرەبی و هەورامی، تەنیا پەی یەک مەبەستی کەلکش چەنە گیٛرتەن، ئیسە ئینە بیەن بە موو لوتیٛ، بڕێوە کەسیٛ کە هیچ ئەوەوانایشان نیەن سەرو زانستو زوانی، ماراشەنە دلیٛو باسەکان.
چەمەو ئیسەتیٛ پەی(وتن) زوانی کوردینە نیەن، وت مەفاڕیونە پەی (دەڵێم/ مەواچوو) یام(ئێژم، دەبێژم)، یانی بەشیٛوەو کەردەی هەن، چەمەش نیەن. ئیسە زوانی کوردی کەلکش جە قەدی هوٙرنەگیٛرتەن و کەلکیچش جە ڕیٛخەو چەمەی نەگیٛرتەن. لوان کەلیمێوەش ئاوەردیٛنە کە ویٛچش هاگاش نیا جە بنەوانو کەلیمەکیٛش،(وشە). ئی واتیٛ(وشە)یە هەر (واچە، وچە)و هەورامیەکەین بەردەنشان و سەرشەوە ئی کەلیمیٛشا دروسنێنە. یانی پەی زوانو کوردی (وشە) کەلیمێوە بیٛ ئەڎاو تاتەنە، بیٛ ڕیٛخیٛنە، ڕیٛخیٛش مەگیٛڵانوە پەی زوانو هەورامی. بەهەمانشیٛوە واتیٛو( واژە) زوانی فارسینە بە هەمانشیٛوە هەر جە چەمەو واتەی و واچای هوٙرگیٛریێنە.
زوانی فارسینە چەمەو ( گفتن) هەن، قەدەکەش(گفت)ەن، کەردەی ویەردەن، چەمەو حاڵی، ئیسەتیٛش نیەن( سەرەمڕە)ش نیەن پیٛسەو زوانی هەورامی کە واچای ن، ڕیٛخەو چەمەکەی مەبوٙنە بە( گو) (میگویم). دەی بزانە ئینە چندە دوورەن جە (واژە)ی، ئیسە گردکەس مەوینونە کە ئیڎیچ جە (واچە، واژە) هوٙرگیریان.تەنیا"دەنگو"چ" فاڕیان پەی "ژ".
چەنی ئانەیچ نمەکریوٙنە ئی واتیٛ کە هەنەما(واتیٛ) گولانیٛش کەرمێوە پەی (واتیلیٛ)، هیچ پەنەوازنیەن، چون کەلیمیٛ، نامیٛ گرامەری پیٛسەو نامیٛ ئانزانی نیەن جە وەشەسیاینە یام قینینە گولانیٛش بکەرمیٛنوە.
منی هەورامی پیٛسەو زوانو عەرەبی مەتاووکەلک جە (کلمە،واتیٛword) و (کەلمە، کلام، وتە، واتارە، واتیٛ فڵانە کەسی بگیٛرونە) یانی زوانی هەورامی مەتاوٙنە بە دویٛ باریٛرە پیٛسەو زوانی عەرەبی کەلک جە کەلیمیٛ(واتیٛ) بگیٛروٙنە. هەرگیز گونجیا نیەن بەراوردش بکەرمیٛنە چەنی زوانوکوردی.
جامن زوانێوە ئینە مەزبوت و بیٛ عەیبم بوٙنە، بەیاسا بتاونە ویٛم چیٛوش چەنە وەش بکەرونە ئتر چی چەمەڕاو دەسو ئاڎیشان بونە کە هنەکەو ویٛمانە بەردەنشان و بوٙیاخشان کەردەن و مرمانش پەی ویٛشان، گەرەکشانە منیچ هنەکیٛ ئادیشا کە بنەڕەتنە ملکو ویٛمەنە بەکارش باوەرو، چی نمەلوونە جە بنەوانە ئەسڵیەکەیوە، سەرچەمەکەیوە ئاوی پاکە هوٙرکەروو، کە ئاڎیٛ نەتاوانە بیاوان لاش.
*واتەی: چەمەن سەروبنەڕەتو کەردەی ویەردەی(وات+ ەی=واتەی)، یانی قەد(stem ) دروسیان .. واچای: چەمەی سەرەمڕەن، حاڵەن، ئیسە، نەویەردەن، سەرو ڕیٛخەو چەمەی دروسکریان، واچ+ای= واچای..وچیای: چەمەی نادیارەن(مجهول) سەرو ڕیٛخەو چەمەی چەنی نیشانیٛ نادیاری"نەپیٛویای" "ی" و نیشانیٛ چەمەی "ای" دروسکریان( واچ+ ی+ای= واچیا= وچیای) . زوانی کوردی فارسینە تەنیا یەک جوٙر چەمەشان هەن سەرو چەمەو واتەی( گفتن، گوتن، وتن) چەمەی سەرمڕەو چەمی نادیارشان نیەن، یانی تەشکو(واچ) یشان نیەن، دەلێم، میگم شان هەن.
دکتۆر ناجح گوڵپیئامرازو”هەر”ی

ئامرازو”هەر”ی و ئەرکێ و ماناکێش جە زوانەنە.

هەرکەس ویٛنەی من ستارەش چەفتەن نەواچوٙ هەی ئاو نەسیبش نەفتەن(بیٛسارانی)
ئامرازو بەستەین، بڕێ ئەرکیٛ مەگنانە سەرش و ماناکیٛش مەفاڕانە دلیٛو ڕستەینە، ئەگەر چەنی کەردەی بەیوٙ یام چەنی یاوەرکەردەو وەختی و یاگیٛ بەیوٙ، ئانە ئەرکو یاوەرکەدەی”قید، ظرف” مەوینوٙنە، ئەگەر چەنیو نامیٛ بەیوٙ ڕستەنە ئانە ئەرکو” یاوەرنامیٛ” مەوینونە. ئەگەر چەنی ئامرازەکانیتەری بەیوٙ ئانە(هەر ئەرەتاشیان). ئامرازو هەری ماناو وەسفی و یاوەرکەردەیش نیەنە، تا ئا وەختە ئەرکش مەگنوٙنە سەر ئتر ماناو وەسفی و یاوەرکەردەی بەخشوٙنە .
نمونەو یاوەرکەردەی کە ماناو Only, just بەخشوٙ:(هەردەم، هەرهیزی، هەرسەوای، هەرپاسە، هەر بژیوی، هەر تفی مەوەروو)
نمونەو یاوەرنامیٛ”سیفەی” نامیٛ، یاگەنامیٛ، کە ماناو Any, Every, Each بەخشوٙ(هەردوی، هەرکەسێ، هەرچیٛوێ، هەرپیٛسە).
بڕێ یاگیٛتەرنە(هەر) ماناو تاکی بەخشوٙ، یانی چیٛوەکەی دیاری مەکەروٙنە ئایا تاکەن یام جەمعەن، تایبە وەختیٛو چەنی ژمارەی بەکار بەیوٙ بە جوانی نیشانەش مەڎوٙنە(هەریوٙ، هەردویٛ، هەر یەریٛ، هەرچوار).
هەر بڕێ جاریٛ دەمواچش مفاڕیوٙنە پەی(هەج)، نمونە: هەرکەس: هەجکەس، هەریاگێ: هەج یاگێ، هەجکام، هەج یاگیٛ بلی و هەجکەسی بوینی هەنا شوٙنیتەوە
نمونەو”هەر”ی ئەرەتاشیای:
هەرچنڎ، هەرچی، هەرکام، هەرلەونیٛ، هەرجوٙریٛ، هەرجاریٛ، هەروەختێ، هەرتا، هەرکە، هەرکەی هەرگیز، ئی ئامرازە ئەرەتاشیێ بە پاو ڕستەی ئەرکو یاوەرنامیٛ و یاووەرکەردەی پوٙڕنا.
شوٙنەو ئانەیرە( هەر یوٙ، هەرچیٛوێ، هەرکەس…هتد) پیٛسەو یاگەنامیٛو نادیاریٛ، نەپیٛویا”مبهم” ئەرکش مەگنوٙنە سەر، کە جیاتی نامێوە یام چیٛوێوە بەکار مەیوٙ ڕستەنە.
نمونە سەرو یاوەرکەردەی:
زاڕوٙڵەکە هەر گرەوا هەر گرەوا تا ڕوٙش کەردەوە.
توٙ بلوە، من هەر مەو.
هەر ڕوێ ئامای پەنەم بواچە.
هەردەمێو ئینا سەرو بارێوە
نمەنو سەرو یاوەرنامیٛ:
هەر من، هەورامی منویسون
هەر من زایفم هەر من ڕەنگ زەردم هەر من گرفتار ئیٛش سەد دەردم[1]
هەر گلەیێت بان تا ڕوێوە هەنی
هەر کەس بە دەردێوە گرفتارەن، هەرکەسێوە بەدەردێوە گرفتارەن
هەر چراوەو دیواخانەکەی گیسنەنە
هەر فاسولیا بنیەسەر
هەردووە ساوەکیٛم واردیٛ
من هەر سەرو بانیوە موسو
هەر ئی باخە وەزی فریٛش چەنەنیٛ
من هەر دوٙسەکەو جارانینا.
ئەر توٙ جە شیرزا من جە شامەنان توٙ هەر خواجەنی، من غوڵامەنان(سەیدی)
ئەگەر سەرنجە دەیمیٛ واتیٛو”هەرە” کە پەی یاوەرنامیٛ پلەو باڵای بەکار مەیوٙنە، کە بنەڕەتنە جە”هەر+ە” دروسیان پیٛسە: هەرەجوان، هەرەباڵابەرز، هەرەقەتین.
نمونیٛ سەرو”هەر”ی ئەرەتاشیای
هەرپاسە بنیشرە، ماموٙسا هەر پیٛسەن تاتەی
هەرجوٙرێت کەردەن مەگەر ئاشتش کەریوە
هەرکە نامیٛ توٙ بەرا دڵم خورپە کەروٙن. هەرکەی من مەردا بوٙریٛ سەرینم.
هەرتا مەنەنا نمەدوٙنوت
هەرجاریٛ من مەو توٙ نیەنی
هەر وەختێوە ئامای پەنەم بواچە
هەرتا سەحەر بی من سوزام بە سوز سەحەر بای شەماڵ سفتەم بەرد چوون توز (بیٛسارانی)
ئەگەر سەرنجەو ئی نمونا دەیمیٛ وینمیٛ ماناکیٛشا پەی”دەورپیٛچ/حصر” و بیٛجگەی و دیاری کەردەی تاکی یام جەمی و سەرەمڕەیی و سوور بیە سەرو هەرمانیٛ و تەئکیدکەردەی و هاندای بەکار مەیوٙنە، یانی ماناو “هەر”ی جە گردو ئەرکەکاشنە ئی مانایا بەخشوٙنە، پیٛسە:
هەر مەلێ پەلێ، هەردویٛ بارە (دیاریکەردەی تاکی و جەمی)
هەر هەنگوری مەوەرونە، هەر چوٙخ و ڕانک مەکەروونە.(دەورپیٛچ)
پەی استثنای /بیٛجگەی: گرد کەس وتەن هەر ورکڵە نەوتەن
پەی سەرەمڕەیی : هەر وەرونەو تیٛر نمەبو.
.هەر مەلونەو نمەیاونە پەنەش
هەر داواکەریٛ
هەرلوە
پەی سوور بیە سەرو هەمانیٛ، سەرش بلینە، پەی تاکیدی و هاندای، پیٛسە:
من هەر وازنمارو جە ئی هەرمانیٛمە تا یاوو یاوگە. (سەرش بلینە)
من هەر مەو پەی لایت خەمت نەبوٙ.(تاکید).
توٙ بوانە هەر بەرمشینە( هاندای).
جیاتی یاگەنامیٛ نادیاریٛ بەکار مەیوٙ:
هەرکامتا بەیوٙ پیٛگەرە قاچیٛش مەماڕوو. هەرکەس بەپاو کەردەوەو ویٛش . هەرچیٛوێ بوٙ وەرمیٛش. هەرچی بوٙ با بوٙ.
بڕێ جاریٛچ “هەر” گڵوینە قایم دەمواچش مەکەرمیٛن بوٙ بە”حەر”. زوانی هەورامینە جیا چانەی ئامڕازو هەری ئەنەیاوای تەرش هەن ئاڎی(هەر، خەر، کەر) مەشوٙ هاگاداریٛبیمیٛ. ئی هەرە هنو کیٛن. زەڕ کیسەنەو هەر بازاڕەنە. هەر بە پیٛخام ئاوی نمەوەروٙ.
نویستەی: د.ناجح گوڵپی
سەرچەمە: هەورامان نێتجە پاوە 3 ملیارێ و 500 ملیۆن تومانێ هامکاری کەمدەرامەتەکان کریان

جە سەردەمو (کۆرۆنا ڤایرۆس)یەنە خێرۆمەندێ و ڕێکوزیێ مەدەنیەکێ پاوە-ی 3 ملیارێ و 500 ملیۆن تومانێ هامکاری کەمدەرامەتەکانشان کەردەن.

دمای ئانەیە کە پەتا و نەوەشی (کۆرۆنا ڤایرۆس) جیهان، ئێران و کوردستان-ەرە وەڵاوبییەوە و یاوا هەورامان، هەر زوو خەڵکی خێرۆمەند و ڕێکوزیا مەدەنیەکی جە شارێ و شارچێ و دەگایەکێ هەورامان-یەنە ەشێوازی وێسەرانە دەستێ و ئەنجومەنێشان پەی ڕووبەووبییەی پەتا و نەوەشیەکەی و هامکاری کەردەی خڵکی کەمدەرامەتی و هەژاری دروستێ کەردێ. جە ئی چوارچێوەنە جە شارو پاوە-ی و دەوروبەریشەنە هەمان دەستێ و ئەنجومەنێ خێریێ دروستێ کرێیێ و دەستبەکارێ بیێ و هامتەریب چەنی دەرمان شانای و وشیارکەردەی خەڵکی و ڕانمونی دای پنەشان سەبارەت بە پەتا و نەوەشی (کۆرۆنا ڤایرۆس)ی و ڕاکارەکێ وێپارێزنای چەنەش، خانەوادە کەمدەرامەتەکێ شارەکەی و دەوروبەریش دەستنیشانێ و هامکاریێ کریێ.
سەبارەت بە ئانەیە سەرچەمێوی نزیک جە خێرۆمەندێ و ڕێکوزیێ مەدەنیەکێ پاوە-ی بە ئاژانسەکەیمان (فوڕات نیوز-ANF)ی وات: "جە سەردەمو سەرهۆردای پەتا و نەوەشێ (کۆرۆنا ڤایرۆس)یەنە و تا بە ئارۆ خێرۆمەندێ و ڕێکوزیێ مەدەنیەکێ پاوە-ی تاوانشان 3 ملیارێ و 500 ملیۆن تومانێ هامکاری واردەمەنی و ماڵی خانەوادە کەمدەرامەتەکان بکەرانێ و بەڵێنیچشان دان تا بنەبڕکەردەی نەوەشیەکەی هامکاریەکە درێژەش ببۆنە".ناوچەی ئارام چێشەن و چنینەن و کێ پارێزۆنەش

ناوچەی ئارام کە هەم ڕاۋەبەری ڕۆژاڤاو کوردستانی و هەم تورکیا ۋازیارێشەنێ چێشەن و چەنی درووست مەکریۆنە و کێ پارێزۆنەش؟ ئایا هێزەکێ تورکیا و تاقمە چەتەکێش دەربازێش ببانە؟ هێزەکێ ڕۆژاڤای چ ڕۆڵێۋشان جە ناوچەکەنە هەن؟

چەنی شۆڕش و سەرهۆردای جەماوەری جە وەرنیشت (ڕۆژاڤا)و کوردستانی تا ئازادکەردەی ئا بەشە جە وڵاتی و ئەرەمەرزنای ڕاۋەبەری دیموکراتیی و شکستدای داعشی و تا بە ئارۆچ بیاوۆنە، ڕووانە تورکیا بە بەهانێ جۆراوجۆرێ ڕۆژاڤاش کەردەن ئامانج و هەوڵ پەی دلێنەبەردەی دەستکەفتەکانش مڎۆنە. هەمیشە بانگەشەش کەردەن و مەکرۆنە گوایا جە ڕۆژاڤاۋە هەڕەشێ جە سنوریش مەکریانە و بە بەردەۋامی وازیار بییەن تا ناوچەی ئارام بە حەز و ئارەزوو وێش دروست بکریۆنە. جە ۋەراۋەرەنە هەمیشە ڕاۋەبەری ڕۆژاڤای هەم بانگەشەکێ تورکیای و هەم بە ئارەزوو تورکیای دروستکەردەی ناوچە ئارامش ڕەت کەردەنەۋە. ڕاۋەبەریەکە بەردەۋام ئامادە بییەن تا بە گفتوگۆ پەرسەکێ میانیش و تورکیای چارەسەرە ببانە و ناوچەی ئارامیچ بە ڕێککەوتەی دروست بکریۆنە.
تورکیا ناوچێۋی ئارامی چنینش گەرەکەن
تورکیا دوور جە پڕەنسیپی دبلۆماسیی و ڕێزگێتەی جە هامسایەتی و یاسا میاندەوڵەتیەکان و حسابکەردەی پەی ۊەرانۋەرەکەیش، هەمیشە هەوڵش دان بە ملهوڕی و زۆرداری داۋاکاریەکانش بسەپنۆنە و بە حەز و ئارەزوو وێش ناوچەی ئارام دروست بکریۆنە. ڕژێمو تورکیای بەردەۋام پافشاریش کەردەن تا:
1- ناوچەی ئارام بە بە درێژایی سنورەکێ ڕۆژئاڤای و تورکیا و 30 کیلۆمەترێ بە قوڵایی خاکو ڕۆژاڤای دروست بکریۆنە.
2- سەرجەم هێزەکێ قەسەدەی، یەپەگەی، یەپەژەی، ئاسیش و ڕاۋەبەری ڕۆژاڤای جە ناوچەی ئارامەنە بکێشیاۋە و هیچ ڕۆڵێشان پنە نەدرێۆنە.
3- ناوچەی ئارامەنە هێزەکێ تورکیای باڵادەستێ بانە.
4- تاقمە چەتێ سوریێ سەر بە تورکیای و تاقمە چەتە میاندەوڵەتیەکێ کە ئینێ سوریانە و فەرمان جە تورکیای مەگێرانێ، فاڕیاۋە پەی ناوچەی ئارامی.
5- نزیکە بە 3 ملیۆنێ پەنابەرێ سوریێ کە ئینێ تورکیانە قۆناخ بە قۆناخ فاڕیاۋە پەی ناوچەی ئارامی و یاگەگیرێ بکریان.
6-بە سەرپەرشتی تورکیای ڕاۋەبەریی ئیداری و سیاسیی و مەدەنی پەی ناوچەکە دروست بکریۆنە.
تورکیا چ ئامانجێش جە دروستکەردەی ناوچەی ئارامی هەن
تورکیا گەرەکشەن بە دروستکەردەی ناوچەی ئارامی بە ئی ئامانجەیە بیاوۆنە:
1- ڕۆژاڤا و (باکور)و کوردستانی پەی هەمیشەی جە هەنتری ببڕۆرە.
2- دیموگرافیا سنوری پەی هەمیشەی بفاڕۆنە و کورد بەتەمامی جە ناوچەی ئارامەنە کۆچبەر بکریۆنە.
3- قۆناخ بە قۆناخ ناوچەکە بەتورک بکریۆنە و بوزیۆنە سەرو خاکو تورکیای و پەی هەمیشەی گێریۆرە.
4- ناوچەی ئارامی چوون کارتێۋی فشار دژ کورد، سوریا، ئەمەریکا، ڕووسیای بەکارباۋەرۆنە.
بەڵام سەرجەم پیلان و ئامانجەکەو تورکیای هەم جەلاو ڕاۋەبەری ڕۆژاڤاو کوردستانی و هەم جە لاو ئەمەریکایەۋە قبوڵ نەکریان و ڕەت کریانەۋە و جە جیاتیش ڕۆژاڤا و ئەمەریکا نەخشەی تەرشان پەی ناوچەی ئارامی هەن.
ڕۆژاڤا چ جۆرە ناوچێۋی ئارامش لاۋە پەسەندەن
جە 5 تا 8و ئابی ۋیەردەیەنە، هێزەکێ سوریای دیموکراتیکی-قەسەدە بە فەرمی داۋاش کەرد تا ناوچەی ئارام دروست بکریۆنە. قەسەدە جە 26و ئابیەنە بەۋەڵاکریای فەرمی ڕازمەندی وێش پەی دورستکەردەی ناوچەی ئارامی وست ڕووە و ئاشکراش کەرد:
1- ناوچەی ئارام جە سەرێکانی تا گرێ سپی بەدرێژایی 100 کیلۆمەتران و بە قوڵایی 5 کیلۆمەترێ هاڵی جە هێزی پیادەی و بە قوڵایی 14 کیلۆمەترێ هاڵی جە چەکێ قورسێ قەسەدەی دروست مەکریۆنە.
2- دمایە ئەۋەکێشیای قەسەدەی، ئەنجوومەنێ سەربازیێ هەرێمیێ سەر بە ڕاۋەبەری ڕۆژاڤاو کوردستانی ناوچەی ئارامی پارێزنان.
3- ناوچەی ئارامەنە بە هیچ شێوازێ هێزێ تورکیای بییەیشان نییەن.
4- بە هیچ شێوازێ ڕا بە هێزە بەکرێگیریاکێ تورکیا نمەدریۆنە دەربازێ ناوچەی ئارامی ببانە.
5- بە هیچ شێوازێ ڕا بە نیشتەجاکەردەی پەنابەرە سوریەکان نمەدریۆنە کە ئیسە ئینێ تورکیانە و قبوڵ نمەکریۆنە بفاڕیانێۋە پەی ناوچەکەی.
6- فاڕای دیموگرافیای و جە یۆتری ئەۋەبڕیەی سەرنیشت و وەرنیشت (باکور و ڕۆژاڤا) هەرگیز قبوڵ نمەکریۆنە.
7- هێزەکێ هامپەیمانی میاندەوڵەتی بە سەرکردایەتی ئەمەریکای چەمداری ناوچەی ئارامی مەکەرانێ، نەک هێزێ تورکیای.یەکینەکانی تۆڵەسەندنەوە لە ئەستەنبول ئاگریان لە وێستگەی باز بەردا

یەکینەی تۆڵەسەندەوە لە ئەستەنبول ئاگریان لە وێستگەی باز بەردا و هاوکات هۆشداریاندایە دەسەڵاتی ئاکەپە و مەهەپە و جەختیشیان کردەوە کە ئەوان لێپرسینەوە لە هەموو کردەوە قێزەوەنەکانی دەوڵەت دەکەن.

لەم بارەیەوە یەکینەکانی تۆڵەسەندنەوەی شەهید ئارین میرکان و شەهید هەڵمەت راگەیێندراوێکیان بڵاو کردەوە کە تێیدا هاتووە:
"لە 15ی ئایاردا وێستگەی باز لە ناوچەی سیلیڤریی ئەستەنبول لە لایەن یەکینەکانمانەوە بە تەکنکێکی تایبەت سووتێندرا. دوای چالاکیەکە ترافیکی وێستگەکە تەقیوەتەوە و زیانێکی زۆری مادی بەر ناوچەکە کەوتووە.
'لە شارە گەورەکان وڵامی ئەو دڕندایەتیە دەدەینەوە'
یەکینەکانمان لە بەشی تۆڵەسەندنەوە دەستی درێژتان بۆ سەر گەلی وڵاتپارێزمان، دەشکێنن. یەکینەکانی تۆڵەسەندنەوە خاوەنی ئەو رۆحەی شەهیدانن کە ئێوە لێی دەترسن. ئەم رۆحە لە شەهیدە شۆڕشگێرەکانی مانگی ئایارەوە بۆمان ماوەتەوە. رۆحی هەقی قارەر کە لە 18ی ئایاردا شەهید بوو. لە کەسایەتی هەقی قارەر کە رێبەر ئاپۆ پێی دەوت، 'ئەمە رۆحی شاراوەی منە'، ئیبراهیم کایپاککایا، هالیل چاڤگون و هەموو شەهیدانی رێگای ئازادی بە رێز و حورمەتەوە بەبیر دێنینەوە.
ئێمە رایدەگەیێنین کە لەسەر هێڵی شەهیدان، خۆڕاگریمان بە شێوەیەکی بەهێرزتر، بەرفراوانتر دەکەین."
ز.شکناچە وەرزشۋانەی هەورامییە بییە بە پاڵەۋانەو ئێراقی

هۆنیا ڕەفعەت مورادی، کناچە وەرزشۋانەی هەورامییە جە ڕەمایی 400 مەترییەنە ڕیکۆردش ماڕان و ببیە بەپاڵەۋانەو ئێراقی.

ئارۆ جە هۆنیا ڕەفعەت مورادی، کناچە هەورامییە و ۋەرزشەۋانە جە یانەو پێشمەرگەی جە ئاستو ئێراقییەنە سەرکەوتەی گەورەش تۆمارکەرد. هۆنیا جە میانەو بەشداریکەردەیش جە پاڵەوانی ساحە و مەیدانی، تاۋاش جە ڕەمای 400 مەتریینە پلەی یەکەم بەدەستباۋەرۆنە و پی جۆرە ببۆنە بە پاڵەۋانەو ئێراقی و مەدالیای ئاڵتونی بەدەستبوزۆنە.
هۆنیا جیا چانەیە، تاواش ڕیکۆردێ نۊ جە ڕەمای 400 مەتریەنە پەی وێش تۆمار بکەرۆنە کە 01 دەیەقە و 10 چرکێ و 48 بەشێ چرکەیەن.شەوچەرە یەکەمین کتیٛبی دەنگی داستانیٛ هەورامییٛ وەڵاو مەکریۆنەوە

شەوچەرە یەکەمین کتیٛبی دەنگی کوڵە داستانیٛ هەورامییٛ (کتیٛب + سی دی دەنگی) چاپ کریا و بڕیارەن جە مەڕاسیمێوەنە وەڵاو بکرێۆنەوە.

شەوچەرە جە چەنڎین کوڵە داستانێ و ڕازێ ڕسەنێ ودێرینی هەورامیێ جە وێ مەگێرۆنە و جە نوسیتەی گۆنا ڕاپەیما-ین بە چاپ یاوان و بەشێوازی دەنگی سەرو (سی دی) تۆمار کریان. جەی بارەوە هەورامان نێت زیاریش دان؟و ئاشکراش کەردەن: "ڕوٙ پەنجشەممەی 12 دەی مانگەو ئێساڵی 1398 جە مەراسیم و ئاهەنگیٛوەنە پەردە سەرو کتێبەکەیش لامڎریۆنە و مەشناسیوٙنە بە هوٙگرانو دوٙستانو داستانیٛ و ڕازیٛ هەورامییٛ. ئاهەنگ و مەراسیمەکە جە ساڵوٙنەو ڕاوەبەری فەرهەنگ و ڕانمونی ئیسلامی پاوە شاری جە ساتەوەختو عەسریەنە ساز بکریۆنە".
نویسەرەو شەوچەرەی خاتوو گۆنا ڕاپیما جەی بارەوە خوٙڵکنامەش پەی بەشداری جە مەڕاسیم و ئاهەنگەکەنە پەی تەورە وەڵاو کەردەنەوە:
ئیٛژا و هیٛژا
گەشە کەردەی داروو فەرهەنگوو هەورامانی حەز و ئاواتیٛوە ڕیٛخە دارەن کە پیٛشەش جە زوو جه دڵ و مەژگمەنه نریان، یوٙ چا حەز و ئاواتانه نویسەی به زوانی ئەڏاییم بیەن و پاریٛزنای ئەدەبی فولکولوری.
دەساوەو ئی ئەرکەیە بیەن چن کوڵه داستانیٛ به نامیٛ شەوچەرەی.
ئاروٙ یاوەینان پا حەزەیە و ئەوەڵ کتیٛو سی دی ئی کوڵه داستانانمە ئاماڏە کەردەن. جا پی بوٙنۆ چەمەڕاو ئامەیتا مەکەروو پەی کوٙ نیشتوو پەردە لادای جه شەوچەرەی.
حزوورتان مایە دڵ گەرمینە پەیمان.
ڕوٙ پەنجشەمەی 98/10/12 ڕوٙجیاری
سەعاتەو 3 دماو نیمەڕوی
یاگیٛ: تالارەو سینەما فەرهەنگوو ئرشادوو پاوەیدەسەڵاتدارێ ئێرانی: سوپاکەمان بە هەڵە باڵەپڕە ئۆکرانیەکەش وستەنەرە

دەسەڵاتدارێ ئێرانی ئاشکراشان کەردەن: سوپاو وڵاتەکەیشان بە هەڵە باڵەپڕە ئۆکرانیەکەش وستەنەرە و داواو چنەویەردەی مەکەرانێ.

دەرەنجام چێرو گوشارەکانە دەسەڵاتدارێ ئێرانی ئاشکراشان کەردەن: سوپاو وڵاتەکەیشان بە هەڵە باڵەپڕە ئۆکرانیەکەش وستەنەرە و داواو چنەویەردەی مەکەرانێ. جەی بارەوە جەواد زەیف وەزیرو بەرو ئێرانی جە تویتێوەنە جە تویتەر ئەرەیاونانش: "ڕوێوی غەمگینەن، چونکە بە پاو پەیجۆرەکان سوپاو وڵاتەکەیمان بە هەڵە باڵەپڕە مەدەنیە ئۆکرانیەکەش وستەنەرە و ئینەیچە کارەساتەن".
جەواد زەیف ئۆباڵو ئەرەوستەی باڵەپڕکە ئۆکرانیەکەیش وستەن ئەستۆو ئا قەیرانەی و ئاڵۆزیەیە کە کە ئەمەریکای جە ناوچەنە خۆڵقنانش و هامکات داواو چنەویەردەش جە کەسوکارو قوربانیەکان کەردەن".
هەر جەی بارەوە تەلفزوێنی ئێرانی ئاشکراش کەردەن: باڵەپڕە ئۆکرانیەکە بەبێ مەبەست و نائاگاهانە وزیانەرە کاتێو کە جە ناوچێوی هەستیاری سەربازی نزیک بییەنەوە.
سەرسەبای چوار شەممەی ویەردەی، باڵەپڕێوی ئۆکرانی جە جۆرو "Boeing 737-800"ی بە چەنڎ دەیەقێ دمای هۆرئێستەیش جە باڵەپڕگەو ئیمام خومەینی ئێرانی کەوتەرە و جە ئاکامشەنە 176 سەرنشینێش گیانشان جەدەستدا و 7 هاموڵاتیێ کوردێ دلێ قوربانیەکانە بێنێ کە نامەکێشان بەی تەورەبێنێ (فەریدە غوڵامی (شاباد/کرماشان)، ڕزگار ڕەحیمی -سەقز، ژیوان ڕەحیمی (کوڕو ڕزگاری و فەریدەیی، هیوا مەولانی - مەهاباد، سروە پەساوەندی - مهاباد، سنوور پوورقادری، ئەڤین ئەرسەلانی)
وەڵتەر ئێران نکۆڵیش جە ئەرەوستەی باڵپڕکەی کەردەبێ و گەرەکش بیەبێ پەردەپۆشش بکەرۆنە، بەڵام دمای ئانەیە چەنڎین بەڵگێ حاشاهۆرنەگێرێ وەڵاوێ کریێوە کە بەرشوزێنێ باڵەپڕکە بە موشەک مەکریۆنە ئامانج، دەرنجام ئێران موکور ئوما بە ئەرەوستەیش. بەڵام دیار نییەن دزاننیای بە ئەرەوستەکەی چ ئاکامێوەش پەی ئێرانی شۆنیەرە بەیۆنە.جە برادۆست بە بۆردومان هاموڵاتی مەنسوور نافع شەهید بی

باڵەپڕە جەنگیەکێ تورکیای دەڤەرو گۆشین-ی سەر بە برادۆست-یشان بۆردومان کەردەن و جە ئاکامشەنە هاموڵاتی سڤیل مەنسوور نافع شەهید بییەن و پەشێو نافع-ی براش بریندار بییەن.

ئارۆ دمانیمەڕۆ، باڵەپڕە جەنگیەکێ تورکیای دەڤەرو گۆشینی کە سەر بە هەرێمو برادۆست-یەن جە کوردستانی وارین بۆردومان کەردەن. بۆردومانەکە ماشینێۋی مەدەنیش کەردەن ئامانج و جە ئاکامشەنە هاموڵاتی سڤیل مەنسوور نافع پیشە پۆلیس کە خاوەن ماشینەکە بییەن شەهید کریان و هاموەخت پەشێو نافع-ی براش بەسەختی بریندار بییەن و ماشینەکەیچ بە تەمامی دلێنەشیەن.
پەیامکیانەرمان جە برادۆستەۋە ئاشکراش کەرد: "پەشێو نافع-ی بریندار پەی چارەسەری بریان پەی نەوەشخانەو سیدەکانی و تا ئەی ساتە باڵەپڕێ جەنگیێ و سیخوڕیێ بە ئاسمانەرە سوڕیاۋە و هاموڵاتیێ ناوچەکەی نیگەرانێ بارودۆخەکەیەنێ".تەڤگەر: با جە کەرکوک لایەنە کوردییەکێ پایبەندێ یەک لیستی ببانۍ

تەڤگەری ئازادیی وەشحاڵی وێش بە بەشداربییەی لایەنە کوردییەکان بە یەک لیست جە هۆرۋچنای ئەنجومەنو کەرکوکی بەرۋست و وازیارەن لایەنە کوردییەکێ پایبەندێ یەک لیستییەکەی ببانۍ و پەی چارەسەری کێشەکان عەقڵیەتیۋی دیموکراتیک بە بنەما بگێرانۍ.

ئارۆ 5 شەممە، جە شارو سلێمانیێ جمیەرو ئازادیی گلێرگەو کوردستان (تەڤگەری ئازادیی کۆمەڵگەی کوردستان)ی جە ئۆفیسو وێش سەبارەت بە کەرکوکی و ناوچە کوردستانییەکێ بەر جە هەرێمی، کۆنگرەی ڕۆچنامەڤانیش ڕێکۋست و بە بەیاننامە ڕا و پەیلۋای وێش ئاشکرا کەرد. جە کۆنگرە ڕۆچنامەڤانیەکەنە، نەریمان ئەحمەد ئەندام جە دەستەو ڕاۋەبەری تەڤگەرەکەی بەیاننامەکەش واناۋە کە دلێشەنە ئاماژە دریان بە:
جمیەرەکەمان وەشحاڵەن کە پارتێ و لایەنێ کوردیێ پارێزگاو کەرکوکی ڕێکێکەفتێنێ تا بە یەک لیست بەشدارێ هۆرۋچنای ئەنجومەنو کەرکوکی ببانۍ. پنەۋازی هەن ئا پارتێ و لایەنێ کە ئیمزاو ڕێککەفتەکەیشان کەردەن پایبەندێ یەک لیستییەکەی ببانۍ و پەی بەرژەوەندی کەرکوکی دەست هۆربگێرانێ جە پۆستێ و ئیمتیازێ و بەرژەوەندییە حزبییەکانشان.
جمیەرەکەمان سەرەڕاو ئانەیە کە نیگەرانە جە ئاۋردەی خەڵکی عەرەبی جە ناوچە وارینەکانو ئێراقی پەی کەرکوکی و بە هەوڵدای و پیلان پەی فاڕای دیموگرافی کەرکوکی مەۋینۆنەش، بەڵام ۋازیازەن بە شێۋازی دیمۆکراتیک مامەڵە چەنی پێکئاما جیا جیاکانو کەرکوکی بکریۆنە. هەر چەندە تا ئیسە گفتوگۆکێ لایەنە کوردی، عەرەبی و تورکمانیەکان بێئەنجامێ بیێنێ، بەڵام پنەوازی گفتۆگۆکێ بەردەۋامێ بانۍ.
جمیەرو ئازادیی گلێرگەو کوردستان (تەڤگەری ئازادیی کۆمەڵگەی کوردستان)ی، ڕۆشنایی مەوزۆنە سەرو کێشێ و گرفتەکێ کەرکوکی و سەرچەمەکەیشان پەی جۆرە ئاشکرا مەکەرۆنە: "دەستۋنەۋەرداییە هەرێمیەکێ جە کەرکوک هۆکارێ سەرەکیێنێ پەی خوڵقنانی کێشێ و گیروگرفتێ جە پارێزگاکەنە و چارەسەرنەکەردەیشان. پەی یاوای بە چارەسەری پنەۋازی هەن دەستۋنەۋەرداییە هەرێمیەکێ جە کەرکوک دماییشان بەیۆنە و بە ئەقڵیەتیۋی دیموکراتیک کەرکوک و ناوچە کوردستانیەکێ تەرێ ڕاۋەبریانێ".پارێزەرێ ئۆجالانی دمای سەردای ئیمرالی گێلێۋە ئەستەنبوڵ

ڕێزان ساریجە و نەورۆز ئوویسال پارێزەرێ ڕێبەر عەبدوڵا ئۆجالانی دمای ئانەیە سەربای ئارۆی شیێ ئیمرلی و دمانیمەڕۆی گێلێۋە ئەستەنبۆڵ.

سەرسەبای ئارۆ 4 شەممەی، جە پارێزەرێ بیرۆو حقوقی سەدەی، ڕێزان ساریجە و نەورۆز ئوویسال پارێزەرێ ڕێبەرو گەلو کوردی عەبدوڵا ئۆجالان جە شارو بورسای بە کەشتی شیێ زیندانو ئیمرلی. پارێزەرەکێ ئۆجالانی دمای ئانەیە دیدارشان چەنی ڕێبەر ئۆجالانی ئەنجام دان و دمانیمەڕۆی ئارۆی جە ئیمرالیەۋە گێلێنێۋە ئەستەنبۆڵ. تا ئیسە دیار نییەن دیدارەکە چەند سەعاتێش خاینان و پارێزەرێ و ئۆجالان باسشان جە چێشی کەردەن. جە ئیسەنە ڕای گردی کوردستانی و تورکیای جیهانی چەمەڕێنێ تا ڕێزان ساریجە و نەورۆز ئوویسال سەبارەت بەدیدارەکەو ئیمرالی و پەیام و ڕێنمایی ڕێبەر ئۆجالانی زانیاری بڎانە.
دمایین جار و جە دمایی 8 ساڵێ جە قەدەغەکەردەی دیدارەکانشان، جە 2019/05/02 هەر دووێ پارێزەرێ ڕێزان ساریجە و نەورۆز ئوویسال سەردای ئیمرالیشان کەردەبێ و چەمشان بە ڕێبەر ئۆجالانی کەفتەبێ. ئۆجالان زیاتەر جە 8 ساڵێن فرە بە سەختی گۆشەگیری کریان و دژ بە گۆشەگیریەکەی زیاتر جە 6 مانگێن بە پێشەنگی لەیلا گۋڤەن پارلەمانتارەو و هەدەپەی و هامسەرۆکەو گلێرگەی دیموکراتیکی (کەجەدە-KCD)، زیاتەر جە 7 هەزار کەسێ جە کوردستان، زیندانەکێ تورکیا، ئەورووپا و کەنەدا ئینێ جە مانگێرتەی جە واردەی بەشێوازی بێوادە و ڕۆچی مەردەیەنە. تا ئیسە پەی کۆتایی ئاۋردەی بە گۆشەگیریەکەی 8 کەسێ بە چالاکیێ گیانبازیێ شەهیدێ بیێنێ. هامتەریب چەنی مانگێرتەی و ڕۆچێ مەردەی، هەزاران کەسێ جە کوردستان و چەندین وڵاتێ جیهانیەنە بە پێشەنگی (ئەڎێ ئاشتی) دژ بە گۆشەگیریەکەی ئینێ چالاکییەنە. بە مانگێرتەی و ڕۆچێ مەردەی و چالاکییەکێ دژ بە گۆشەگیری ئیمرالی ڕژێمو تورکیای زۆرش پەی ئومان و چێرو فشاریشانە ڕاش بە ئەنجامدای دیدار و چەمپنەکەوتەکان جە ئیمرالی دان.21 کەسایەتیێ ئەڵمانیێ سەبارەت بە گۆشەگیری ئیمرالی بەدەنگ ئامێ

21 کەسایەتیێ و ئەکادیمیسیەنێ ئەڵمانیێ پەی دمایی ئاۋردەی بە گۆشەگیری ڕێبەر ئۆجالانی نامێۋەشان پەی ئەنگێلا مێرکل ڕاوێژکارەو ئەڵمانیای کیاستێنە و داۋاش ۋنە مەکەرانە فشار بۋزۆنە سەرو تورکیای.

گۆشەگیرکەردەی ڕێبەر عەبدوڵا ئۆجالانی جە ئیمرالی بییەن بە ئاژەی جیهانی و سات بەسات دژبەرێ گۆشەگیریەکەی زیاتەرێ مەبانە. پەیوەست پانەیە بە پێشەنگی هونەرمەند ئەستەر بەژارنۆ کە جە ئوردووگاو ئاووس خوێز-و نازییەکانە ڕزگارش بییەن، 21 کەسایەتیێ و ئەکادیمیسیەنێ ئەڵمانیێ پەی دمایی ئاۋردەی بە گۆشەگیری ڕێبەر ئۆجالانی نامێۋەشان پەی ئەنگێلا مێرکل ڕاوێژکارەو ئەڵمانیای کیاستێنە و دلێشەنە داۋاش ۋنە مەکەرانە فشار بۋزۆنە سەرو تورکیای هامپەیمانیش تا دمایی بە گۆشەگیریەکەی باۋەرۆنە.
جە نامەکێنە ئومان:
هەزاران کەسێ پەی کۆتایی ئاۋردەی بە گۆشەگیری ئیمرالی مانشان جەواردەی گێرتەن و تەندروستیشان دژوارەن و ئینا مەتەرسیەنە. مشیۆم تورکیا بە پاو پەیماننامەو مافو مرۆڤو ئەورووپای مامەڵە چەنی مانگێرەکان و داۋاکاریەکەیشان بکەرۆنە کە ۋەڵتەر ئیمزاش کەردەن و گەرەکەن دەستوبرد کۆتایی بە گۆشەگیرکەردەی بەڕێز ئۆجالانی باۋەرۆنە کە داۋاکاری چالاکگەرە مانگێرەکان. مشیۆم تورکیا پەی چارەسەری و ئاشتی چەنی کوردی دەست بە گفتوگۆ بکەرۆۋە و سەرجەم پارلمانتارێ، هامشارەدارێ و بندکریێ سیاسییەکان ئازادێ بکەرۆنە. پەی بەدیئامای ئانێچە، پنەۋازەن حکومەتو ئەڵمانیا بەسەرۆکایەتی ئەنگێلا مێرکلێ کە هامپەیمانو تورکیایەن و کۆنسەو ئەورووپای فشاری سیاسی بۋزانە سەرو تورکیای. مشیۆم بزانیۆنە تا ئۆجالان بە موخاتەب نەگێریۆنە جە تورکیا دۆزەو کوردی ئاشتیانە چارەسەرە نمەبۆنە.ئەگەر ئانێچە نەکریۆنە دۆخەکێ زیاتەر جە ئیسەی ئاڵۆزتەرە مەبۆنە و ڕا پەی کۆچبەری هەزاران کەسی ڕوو بە ئەورووپای مەکەرۆۋە".
نامێ کەسایەتییەکان کە نامەکێشان ئیمزا کەردێنە:
Muzîsyen Esther Bejarano
*Andrea Hackbarth-Rouvel, VVN-BDA Eimsbüttel
* Serokê Komeleya Nîcos Fram Arnold Schnittger
* Endamê Meclîsa Koçbberan a Munihê Azad Yusuf Bîngol
*Hevseroka Koma Partiya Çep a Eyaleta Hambûrgê Cansu Özdemir
* Claudîa Kîene, VVN/BdA Hambûrg
* Seroka Federal a VVN-BdA Cornelia Kerth
* Dîrektorê Enstîtûya Lêkolînê ya Civakî a Berlîn Dr. Mario Candeias
*Dr. Mûrîel González Athenas
*Dr. Uschî Grandel
*Akademîsyen Kerem Schamberger
*Aktivîst Kersten Artus
* Berdevkê Federal a Baskên Ciwanan a Partiya Keskan Max Lucks
* Çêkerê Fîlman Peter Ott
*Prof. Norman Paech
*Çêkerê Fîlman Prof. Christoph Dreher
*Prof. Dr. Peter Brandt
*Prof. I.R. Reîner Dîederich
*Prof. Dr. Stephan Lessenîch
*Endamê Meclîsa Federa a Partiya Çep Raul Zelik
* Lîstikvan Rolf Beckerساعبێو پایزی

ساعبێو پایزی کوڵە ڕازێوە جە نۋیستەی (شەهلا فەتحی)ێ.

هەرچی ویرێ کەرێنێوە ئی خیابانە و ئی بازارمە پی جۆرە نەد٘یەبێ! وەروو وێمەرە واتم گاهەز دووکانەکێشا کێشاینێوە دما و پیاد٘ەڕەوەکێشا پانێ کەرد٘ێباوە ! بەڵام دەی خۆ من دوێ ڕوێ چیوەڵ پێگەرە ویەرد٘ێبێنێ و چێوێوم چەم پەنە نەکەوتەبێ !
ساعبێوو پایێزیا زاڕۆڵێ کۆڵەپشتیە کۆڵێشاوە و یۆ یۆ کەوتێنێ ڕا پەی مەدرەسەی.شانێشا ئاورد٘ێنێشاوە سەر و ڕوەو وەر جەمێشا کەرد٘ێنێوە ئاخر کزەکەی ناخافڵ گێرتێبێنێرە، بەڵام گورج و گۆڵێش کەرد٘ێبێنێ و پیاد٘ەڕەوە پانەکەنە تاوێو ڕەمێنێ و تاوێو مدرێنێرە و قسێ کەرێنێ و زاڕۆڵەییشا ژیونێنێوە… ڕۆجیار تیجیێوە سەرد٘ە و گەرمەش تازە بە بێ لەشی وستێبێرە زەمین.ئەجێ ئاد٘یچ ئیسە هایش بیەنەو و خەریکوو چەم پروونایا وهەڵای چەمێش خاس نەکریایبێنێوە و بە ئامایش هێمنی شەوێش تێک نەد٘ا بێ. پیاد٘ەڕەوەکەنە لاو نانوایێویەنە ڕد٘ە بیا. بە بوەو نانەکەی زانام نانواییا ! سەرەم سڕ مەن و وەروو وێمەرە واتم: واچی ئینەیچە تازە نریابۆرە؟! سەرەم هۆربڕنا خاس دیانی وەڵاتەکەیرە. چەمم کەوت تابڵۆ سەروو دووکانەکا تا ئیسە نەزانابێم ئی دووکانێ گرد٘ تابڵۆشا هەن و نامێشا هەنە! چوون من بڕێوشا دیێبێنێم! پەی ماوێوی ئەجێم ئێشەو کە ڕۆ بیەنەو من وەڵاتێوتەرەنە جە وەرمەنە هۆرستێنا و گرد٘ چێو پەیم تازەییش بێ! شارێوی وەش و خیابانێ و پیاد٘ەڕەوێ پانێ کە وەختێو پەی کار و باریت ملی بەر بە وەشی و دوور جە شلۆقی و شپرزی بازاری بە ڕەزایەت و ئارامش و دوور جە ناڕەحەتی گێڵیەو پەی یانەی. جە خیاڵوو ئی وەشیەینە حەز نەکەرێنێ ڕاکێم بڕیۆوە و بیاوو سەروو کارەکەیم. حەز کەرێنێ چی شارە تازە و وەشەنە ماوێو فرەتەر بە پای بلوو ڕانە و کەیفش پەنە کەروو. بەڵام پێسەو هەر ڕایێوێ کە ئاخرش مەی، ڕاکێ منیچ بە یاوای سەروو کارەکەیم تەمامیا و کۆتاییش ئاما. وەروو بەرەکەینە دیانیەو شۆنەکێ وێمەرە و مەزە و وەشیەکەو ئا ساعبوو پایێزیەو ڕاکێ دلێ مەژگیمەنە جارێوتەر ویارا و لوانی سەر. نیمەرۆ ئانێو کار و بار تەمامیا و ئامانی بەر، سراوچێرە بیانی ڕوەو یانەی. ڕۆجیاریچ ئەجێ مانیا بێ تیجیەکێش پەشتەو هەورەکانە ماوێو وێش دزێوە و ماوێو ویش وزێ سارای. پیاد٘ەڕەوەکەنە کەوتا ڕا پێسەو جارا بێ، تەسک و تروونگ و شپرز. وەروو هەر دووکانێویەنە کەلووپەلەکەش وزیابێ بەر. قاڵیێ و پشتیێ، لووبیا و تەماتە و خیار، سێفەزەمینیێ و پیاز، جلێ و بێڵ و زەنگەن…! بە نیاز بیەینی چێو پسانی گەرەکش نەبێ بلێ دلێ دووکانەکەی هەر جە بەرەو زانێنی چێشش هەن! پاسە بزانوو لاو ئێمە دلێ دووکانەکا فرەتەر پێسەنە هماری پەی دووکاندارەکا و پیاد٘ەڕەوەکێچ یاگێ چێو ورەتەینێ !! زاڕۆڵەکێ بە کۆڵەپشتیەکێشاوە کەوتێبێنێ ڕا پەی یانەی. هەر پا ڕایرە کە ساعبێ لوەیبێنێ ئیسە گێڵێنێوە، بەڵام تا کەمێو پەشۆکیێنێ یا ماڵێنێ یۆیرە یا لەقێوە کێشێنێ کەلووپەلوو دلێبەرەو دووکانەکارە و دووکاندارەکێ دژمانی شۆنیشارە ! بە هاواروو کابراکەی تازە چڵەکیانێرە کە ئی شارە، شارەکەو ساعبێ نیا !! نانوایەکە کە چن سەعاتێ چیوەڵ چی پیاد٘ەڕەوەنە ئەجیێ هەر ئاد٘ هەن، ئیسە مەر گێڵی شۆنیشەرە تا بێزیشەو و تابڵۆ دووکانەکا، چوون وەڵات شپرز و پژگیا بێ، بیەی و نەبیەیشا یۆ بێ ! وەروو وێمەرە ویرم کەرد٘ەو گاهەز… ساعبێ وەرمەنە بیێنا و خیاڵم کەرد٘ەن ! ئی گرد٘ وەشیەمە چی ڕاینە بەرد٘ەن !ڤاڤیەرە جەنگییەکێ تورکیای شەنگال-شان بۆردومان کەردەۋە

ڤاڤیەرە جەنگییەکێ تورکیای دەگاو بارێ-ی سەر بە شەنگال-یشان بۆردومان کەردەۋە و زیانەکێ بۆردومانەکەی نەزانیێنێ.

ئارۆ ۋێرەگا سەعات 17:00، ڤاڤیەرە جەنگییەکێ ڕژێمە ئەرەگێرەکەو تورکیای دەگاو بارێ-ی سەر بە شەنگال-یشان بۆردومان کەردەۋە. بەڵام تا ئیسە زیانەکێ بۆردومانەکەی نەزانیێنێ.
یاگێ باسیەن کە هیزی دووە شەممە، ڤاڤیەرە جەنگییەکێ تورکیای شارچەو خانسۆرو شەنگال-یشان بۆردومان کەردەبێ و جە ئاکامشەنە 3 شەڕڤانێ پەبەشە بریندارێ بیێبێن.کەژەکە: ئاساییش و تەندروستی ڕێبەر ئاپۆی مەتەرسیدارەن

کۆما ژنێن کوردستان -کەژەکە ئاشکراش کەرد: "ڕێبەر ئاپۆ سیستیماتیکیانە ئەشکەنجە مەڎریۆنە و ئاساییش و تەندروستیش مەتەرسیدارەن و دەوڵەت ویژدان، ئەخلاق و یاسا نمەشناسۆنە".

کۆردیناسیۆنو کۆمەڵانو ژەنانو کوردستانی (کۆما ژنێن کوردستان -کەژەکە) جە بەیاننامێوەنە سەرنجش وستەن سەرو گۆشەگیری ئیمرالی کە دژ بە عەبدوڵا ئۆجالان ڕێبەرو گەلو کوردی پەیڕەو مەکریۆنە و ئاشکراش کەردەن: "گۆشەگیری جە فکر و هەستەنە تەریک کەردەی مرۆڤێویەن و جە ڕووە دەروونیەکێچشەوە تەنگەتاو کەردەیەن.
بەرفرەیی بەیاننامەکەو کەژەکە-ی:
سیاسەتو گۆشەگیری و پەراوێزوستەی کە دەسەڵاتداریە فاشیزمەکەو ئاکەپە-ی دژ بە ڕێبەر ئاپۆی پەیڕەوش مەکەرۆنە چوون تۆڵەکەردەی و وروژنایەن. ئا دەسەڵاتە فاشستە و سەرۆکەکەش ئەردۆغان کە پاراماتیکانە ژڵێویانێوە بە پڕوپاگەندێ و بە سەرقاڵکەردەی و خەڵەتنای گەرەکشانە کەردە چەپەڵەکانشان جە کوردی و ڕای گردینی دیمۆکراتیکی بێدەنگێ بکەرانێ. جە چەنین بارودۆخێوەنە کە قانون و حقوق بەکەسی کریێنێ و بە قسێ دکتاتۆرێوی چوون ئەردۆغانی دژ بە ڕێبەر ئۆجالانی و زیندانیێ تەرێ ئیمرالی سیاسەتو دیلکەردەی و تەنگەتاوکەردەی پەیڕەو مەکریۆنە. ڕێبەر ئاپۆ-چ کە ئا کارەکتەرەو دەوڵەتیش خاس ئەژناسان و یاوانشەنە ئیتر بە سیاسەتگەلێوە کە جار نەرم و جار تونڎەن باوەر نمەکەرۆنە.
"سەپنای سزاو ژووری تاکەکەسی دلێ ژووری تاکەسیەنە"
ڕێبەر ئاپۆ کە جە گەلەکۆمەو میاندەوڵەتی 15و شوبات-یەنە بەدیل گیریا و بریاوە ئیمرالی ئارۆ 20 ساڵێن بە قورسی گۆشەگیر کریان و پەراوێز وزیان. سەرەڕاو ئانەیە بە بەردەوامی سزێ جۆراوجۆرێ دریان و ئانەیچە تۆڵەکەردەی بییەن جە ڕێبەر ئاپۆی. هەمکات بەدرێژایی دیل گێرتەیش سەرجەم مافەکێ ڕێبەر ئاپۆی پاشێێلێ کریێنێ، نامەکیاستەی و هۆرگێرتەی، پەرتوکێ و ڕۆچنامێ، قەڵەم و کاغەز، سەردای کەسوکاری و پارێزەرەکاش ونە قەدەغێ کریێنێ. فرە جارێ دلێ ژووری تاکەکەسیەنە سزاو تاکەکەسیش پەی بڕیانەوە. یانی جە ڕاستیەنە بە هێمنی و یەواشی مەردەیش سەپنیان سەرەرە. بە واتایێوی تەر گۆشەگیری جە فکر و هەستەنە تەریک کەردەی هەڵوێست و تواناکانو مرۆڤێویەن و جە ڕووە دەروونیەکێچشەوە تەنگەتاو کەردەی ئانزانیەن. ڕێبەر ئاپۆ فرە بە باشی جە ئانەیە یاوانشەنە و شەیش کەردەنەوە و واتەبێش: (بە عەشقو ئازادیەوە ئا بارودۆخەمە فاڕان پەی قاڵبییەی فکری و فەلسەفی و بەهێزکەردەی ئیرادە و هۆشمەندی وێم). ئاشکراچش کەردەبێ: (بارودۆخەکە جە بیرونەوە سەپیان سەرو ئیمرالی-یەرە و کەردەنش بە کامپێوی دیل کەردەی).
درێژەش هەن....(شەوچەرە) کتیٛبی نویسیاری و دەنگی داستانیٛ هەورامییٛ وەڵاو کریاوە

شەوچەرە یەکەمین کتیٛبی نوسیاری و دەنگی کوڵە داستانیٛ هەورامییٛ (کتیٛب + سی دی دەنگی) جە نویستەی و ئامادەکەردەی گۆنا ڕاپەیما-ی چاپ کریا و جە پاوە شار بە مەڕاسیمێوی گەورەی جەماوەری پەردەش سەر لادریا و وەڵاو کریاوە.

کتێبو نویسیاری و دەنگی شەوچەرە-ی کە چەنڎین کوڵە داستانێ و ڕازێ ڕەسەنێ و دێرینی هەورامیێ جە وێ مەگێرۆنە و جە نوسیتەی گۆنا ڕاپەیما-ین بە چاپ یاوا و هامکات بەشێوازی دەنگی سەرو (سی دی) تۆمار کریان و بەی تەورە کتێبخانەی نویسیاری و دەنگی هەورامیش پنە دەوڵەمەند کریا.
جەی چوارچێوەنە جە پاوە شار بە مەراسیم و ئاهەنگیٛوە گەوەرێ و جەماوەرییە پەردە سەرو کتێبەکەی لادریا و ئەشناسیا بە هوٙگران و دوٙستانو داستانیٛ و ڕازیٛ هەورامییٛ. جە ئاهەنگ و مەراسیمەکەنە کە جە ساڵوٙنەو ئامفی تائەترو سەر بە ڕاوەبەری فەرهەنگ و ڕانمونی پاوەی ساز کریا چەنڎین نویسەرێ و ڕۆشنویرێ هەورامانی و کوردستانی ئامادێش بیێ و بە بایەخە و ستاییشەوە قسێشان سەرو کتێبەکەی و گرنگیش کەرد".
وێنە/سەلام پاوەشێرزاد شێرزادی گەورە کەسایەتی گەیەڵانی کۆچی دماییش کەرد

شێرزاد شێرزادی گەورە کەسایەتی نامیی ناوچەو گەیەڵانی کۆچی دماییش کەرد و بە مەڕاسیمی دەیان هەزار کەسی تەرمەکەش ئەسپەردە کریا.

جە ناوچەو گەیەڵان (گیلان غەرب)ی سەر بە پارێزگاو کرماشانی شێرزاد شێرزادی ئەشناسیا بە شێرزاد خان گەورە کەسایەتی نامیی و نیشتمانپەروەر و ئاشتیۋاز و بەخشەر کۆچی دماییش کەرد و تەرمەکەش بە مەڕاسیمی گەورە کە دەیان هەزار کەسێ بەشدارێش بێنێ جە مەزارگەو گەیەڵانی ئەسپەردە کریا.
جە مەراسیمو ئەسپەردەکەردەیشەنە، هاموڵاتیێ جە شار و شارچەکێ، ئەیوان، قەسر، سەرپێڵ، هارویناوا (ئیسلام ئاباد)، کرماشان، کرند، داڵاهوو و ئیلام ئامادێ بیێنێ و غەمگینی وێشان پەی کۆچی دمایی شێرزاد خانی نیشانەدا.
شێرزاد خان جە پارێزگاکانو کرماشانی و ئیلام-یەنە کەسایەتیێۋی دیار و ئەشناسیا بێ و چارەسەرکەرو کێشە کۆمەڵایەتیەکان بێ و کەسێۋی بەخشەر و دەست و دڵ باز و یاردیدەر ەشەۋیست بییەن.نامبریا نزیک بە 10 ڕووێ بێ کتوپڕ نەوەش کەفتەبێ و جە نەوەشخانەنە چارەسەر کریێ، بەڵام سەرەنجام هیزی 3 شەممە 2019/11/03ی کۆچی دماییش کەرد.قەسەدە: تورکیای ئەرەگێر جە هێرشی و تۆپواران کەردەی بەردەوامەن

قەسەدە ئاشکراش کەرد: تورکیای ئەرەگێر و تاقمە چەتەکێش جە هێرشی و تۆپوارانکەردەی ناوچە مەدەنیەکان بەردەوامێنێ و جە ئاکامشەنە زیانی ماددییش فرەش شۆنیەرە ئومان.

میانگەو یاونەری و چاپەمەنی هێزەکێ سوریای دیمۆکراتیکی-قەسەدە جە بەیاننامێوەنە ئامارو 71مین ڕۆو مردامانو شکۆی دژ بە ئەرەگێرتەیی تورکیای و تاقمە چەتە بەکرێگیریاکانش وستەن ڕووە. جە بەیاننامەکەنە ئەی زانیاریێ پەی ڕای گردینی ئاشکرێ کریێنێ:
جە 71مین ڕۆو مدارمانو شکۆیەنە جە ڕۆژاڤاو کوردستانی و سەرنیشتو سوریای هێزەکێ تورکیای ئەرەگێری و تاقمە چەتە بەکرێگیریاکێش بەردەوامێنێ جە هێرش و ئەرەگێرتەی بەتایبەتی جە ناوچەو سەرێکانی و جە میانشانە هەوڵ پەی فراوانکەردەی هێرشە ئەرەگێزەکانشان مەڎانێ. جەی چوارچێوەنە دوژمن بە چەکێ قورسێ و تۆپوارانکەردەی هێرشێ دژ بە دەگایەکێ و ناوچە مەدەنینشینەکان ئەنجام مڎۆنە.
سەرێکانی
دوژمن بە چەکێ قورسێ و تۆپوارانکەردەی دەگایەکێ مشرەفیە ئوم عشب، تەل حرمل، و ئەسەدیە-یش کەردێنێ ئامانج و جە ئاکامشەنە زیانی فرەی ماددی جە دەگانیشینەکان کەفتەن.ئەشناسنای و بەخشای دیوان-و (شیٛخ مستەفا تەختەی) ڕێکۋزیۆنە

جە هەڵەبجە یانەو سیاوچەمانەی مەڕاسیمێ پەی ئەشناسنای و بەخشای دیوان-و (شیٛخ مستەفا تەختەی) ڕێکۋزۆنە.

سەوای دووە شەممە سەعات 03:30و دمانیمەڕۆی، جە هۆڵو یانەو سیاوچەمانەی جە شارو هەڵەبجەی، بە سەپەرشتی ڕاۋەبەری یانەکەی مەراسیمێ پەی ئەشناسنای و بەخشای دیوان-و شاعری نامی هورامانی (شیٛخ مستەفا تەختەی) ڕێکۋزیۆنە. یانەو سیاوچەمانەی ئاشکراش کەردەن: "پەی گرد کەس و لایێ هەن بەشداری جە مەراسیمەکەی بکەرۆنە ".
شیٛخ مستەفا تەختەی یۆنە جە کۆنتەرین شاعیٛرانو هەورامانی کە شیٛعریٛش بە هەورامی نۋیستینیٛ و شعرەکێش جە دیوانێۋنە جەمێ کریێنێۋە و دیوانەکەش چاپ و ۋەڵاوکریانەۋە و سەبای جە هەڵەبجە مەراسیم پەی ئەشناسای و بەخشای دیۋانەکەیش ڕێکۋزیۆنە.کاڵکان: ڕێککەوتەو تورکیا و ئەمەریکای قڕکەردەی کوردیەن

دوڕان کاڵکان ئاشکراش کەرد: ڕێککەوتەو تورکیا و ئەمەریکای ئامانجش تەمامکەردەی ئەرەگێرتەیەن و هاموەخت قڕکەردەو کوردیەن. پۆکەی کورد و گەلێ تەرێ تا دمایی دژش مدرامان مەکەرانێ.

دوڕان کاڵکان ئەندام جە کۆمیتەو ڕاۋەبەری پەکەکەی سەبارەت بە هێرشە ئەرەگێرەکێ تورکیای دژ بە سەرنیشت و وەرهۆرزو سوریای و پەیوەندی هێرشەکەی بە گۆشەگیری ئیمرالی، ڕێککەوتەو تورکیا و ئەمەریکای و دمایین ئاژەو ئارۆی پەی ئاژانسەکەیمان فوڕات-ی قسێ و هۆرسەنگنایێش کەردێنێ و بەی تەورە وەڵامش پەی پرسیارەکان بییەن: "پەلاماردای ئۆجالانی و کوردی جە ۋیەردە و ئیسەنە پەیوەستێ هەنتریەنێ"
ئێمە ئارۆ دەربازێ 22 مین ساڵەو پیلانگێڵنای میاندەوڵەتی بیێنمێ کە بە پێشەنگی ئەمەریکای دژ بە عەبدوڵا ئۆجالان ڕێبەرو گەلو کوردی جە 1998/10/09 ئەنجام دریا و جە 15و شوباتو 1999ی ئەنجام گیر کریا و شۆنیشەرە ئەشکەنجەدای و گۆشەگیری ڕێبەر ئۆجالانی جە ئیمرالی کەردەیی کریا. جە ڕاستییەنە هەم پیلانگێڵناکەی و هەم گۆشەگیریەکە تەنها دژ بە ڕێبەر ئۆجالان نەبێ، بەڵکو جە کەسایەتی ئۆجالان-یەنە سەرجەم کورد و ئازادیۋازیشان کەرد ئامانج. سیستەمو ئیمراڵی زیاتەر جە ئەشکەنجەی و گۆشەگیری، قڕکەردەیەن. یانی ئۆجالان و کورد پەیوەستێ هەنتریەنی و هاموەخت ڕووبەروو هێرشی و قڕکەردەی مەبانێۋە. ئینە ڕاستییەن و مشیۆم هەر کەس و لایێ بۋینۆنەش. هێرشێ و پەلاماردای دژ بە ئۆجالانی و کوردی و ڕێککەوتەکەو ئەمەریکای و تورکیای جە مانگەو ئۆکتۆبەرو ئەیساڵی جە هەمان چوارچێۋەنە ئەنجامێ مڎریانە. ئینە ڕاستییەن و مشیۆم و پنەۋازەن هەر کەس و لایێ بۋینۆنەش و بزانۆنەش.
"بەدمایی ئومای بە گۆشەگیری کوردستانێۋی ئازاد و دیمۆکراتیک دروست ببۆنە".
تەماشە کەردێ، کاتێۋە کە گۆشەگیری و ئەشکەنجە جە ئیمرالی قورستەر مەکریۆنە هێرشێ و پەلاماردای نەک تەنها جە ڕۆژاڤا بەڵکو جە هەر چوار بەشێ کوردستانی زیاتەرێ و قورستەرێ مەکریانێ و ئەشکەنجە و گۆشەگیریەکە سەرتاسەرو کوردستانی مەگێرۆنەۋە. چونکە ئەشکەنجە و گۆشەگیری ئیمرالی ڕاگیریەن جە دروستبییەی کوردستانی ئازاد و دیمۆکراتیکی و دمایی ئومای بە ئەشکەنجە و گۆشەگیریەکەی کوردستانێۋی ئازاد و دیمۆکراتیک دروست ببۆنە. سەرجەم هێرشەکێ تورکیای و هێزە گەلەکۆمەکارەکان دژ بە کوردی (بە تایبەتی دژ بە پانیشت و ڕۆژاڤا و سەرنیشتو کوردستان جە کەرکوکەۋە بگێرە تا عەفرین و جزیرە و سور) جە سەروەخت قورسکەردەی گۆشەگیریەکەیەنە ئەنجامێ دریێ. بە تایبەتی جە دمای ئانەیە جە 5و نیسانو 2015ی کە ئەشکەنجە و گۆشەگیری ئیمرالی قورستەر کریا ئەی هێرشە ئەرەگێرێ تورکیای سەرسەختانە ئەنجامێ دریێ.
"ئامانج قڕکەردەی کوردیەن و ئەمەریکا و ڕووسیا پەشتیۋانێ قڕکەردەکەیەنێ"
دەسەڵاتداری ئاکەپە-مەهەپەی و کۆمارو تورکیای گەرەکشانە پەی بە تەمامی قڕکەردەی کوردی و ئەۋەسڕیەی فەرهەنگەیش سود جە جەنگی جیهانی یەرەمی هۆربگرانێ کە ئارۆ جە وەرهۆرزی دلینی ئینا ئارانە. ئەمەریکا و ڕووسیای پەی بەرژەوەدی وێشان پشتیۊانی جە قڕکەردەکەی مەکەرانێ. جە 9 ئۆکتۆبەرو ئەیساڵی هێرشەکێ بە مەبەستو قڕکەردەکەی دەستشان پنەکریێنێ و تا ئارۆ بەردەۋامێنێ. گەرەکشانە ژیۋای ئازاد و دیمۆکراتیانەو کوردی و گەلەکێ سەرنیشت و وەرهۆرزو سوریای و ڕاۋەبەرییە دیمۆکراتیەکەیشان بە تەمامی دلێنەر بەرانێ.
"گلێرگە و پارت و لایەنەکێ تورکیای ۋەرپرسیارێنێ جە شەڕەنگێزی ئەردۆغانی"
هێرشێ تورکیای کە جە 9 ئۆکتۆبەری دژ بە ڕۆژاڤای دەستشان پنەکەردێنێ، هێرشێ ئەرەگێرتەیی و قڕکەردەی و تاوانێ دژ بە مرۆڤایەتیەنێ. تاوانەکێ جە حاڵەتێۋەنە ئەنجامێ مدریانە کە تورکیا ئەندامەن جە ناتۆ و نەتەوە یۆگێرتەکانە و بە پەشتۋانی ئەمەریکای و ڕووسیای تاوانەکانش ئەنجام مڎۆنە. ۋەرو ئانەیە ئەمریکا، نەتەوە یۆگێرتەکێ، ناتۆ و ڕووسیا ۋەرپرسیارێنێ. ئەردۆغان بەنامێ سەرجەم تورکیا و دەوڵەتەکەیش هێرش و تاوانێ ئەنجامێ مدۆنە و گردو دەرفەتێ و تواناکێ تورکیای جە جەنگەکەنە بەکارماۋەرۆنە و بەی تەورە گلێرگە و پارت و لایەنەکێ تورکیای بەشدارێ تاوانەکانش مەکەرۆنە، جەی چوارچێۋنە ئاڎێچێ ۋەرپرسیارێنێ.
"یەکێتی کوردی لاۋازەن و مشیۆم پەی یەکێتیەکەی چارەسەری خوڵقیۆنە"
بێگومان لاوازی جە بوارو هۆشمەندیی، ڕێکۋزیایی و یەکێتی کۆمەڵگەو کوردییەنە زەمینەسازەن پەی پاسە هێرشێۋی دڕندانەی. پەۆکەی مشیۆم جەی بوارەنە کۆتایی بە لاوازیەکەی باۋریۆنە و پەی یەکێتی کوردی چارەسەری خوڵقیۆنە.
"ئەردۆغان بە ئاشکرا ئامانجش قڕکەردەی کوردیەن و چەکی قەدەغەکریاش بەکارئاۋردەن"
ئەردۆغان-یچ نکۆڵیش نمەکەرۆنە کە ئامانج جە جەنگەکەیش کە جە 9 ئۆکتۆبەری دەستش پنەکەردەن قڕکەردەی کوردییەن و ئاشکرا مەۋاچۆنە؛ ڕا بە دروستبییەی ستاتۆی سیاسیی پەی کوردی نمەڎێمێنە و پا ئامانجە هێرشش دەست پنەکەرد و کۆمەڵکوشیش ئەنجامدا و جە هێرشەکەنە تانکێ، تۆپێ، ۋاۋیەرێ جەنگیێ و چەکی کیمیاۋی قەدەغەکریاش بەکارێ ئاۋردێ و هیچ گۆشش بە پیمانە یاسایی و حقوقیە گەردونیەکان نەڎا و پاشێلێش کەردێ و جە سەرێکانی و چەندین یاگێ تەرێنە مەدەنیەکێش کەردێ ئامانج و کۆمەڵکوشێش کەردێ. جەی چوارچێوەنە سەدان مەدەنیێ شەهیدێ کریێ و زیاتر جە 600ی تەرێ بریندارێ بیێ. هاموەخت سکرتێرەو پارتو سوریای ئایندەی هەڤرین خەڵەف تەرۆرە کەرد. بەڵام سەرەڕاو ئانەیە دیارەن تورکیا بە ئامانجی پلانکریاش نەیاوان، بە پێچەۋانەۋە سپاو تورکیای چەتە ئەۋامەنەکێ داعشی و ئەلقاعدەی گورزی فرە قورشان ۋنە دریان. قەسەدە، یەپەگە، یەپەژە و گەلێ سەرنیشت و وەرهۆرز سوریای قارەمانە دژ بە ئەرەگێرتەیی سپا فاشیستەکەو تورکیای مدرێنێۋە. جە هەر چوار بەشێ کوردستانی و بەرو وڵاتی کوردێ و دۆستەکێشان و گەلێ جیهانی بیێ بەمپەشتیۊانێ مدرامانی. جە دماییەنە تورکیا و تاقمە شۆنکەوتەکێش جە کۆمەڵکوشی و تاوانێ جەنگی زیاتەر هیچشان بەدەست نەۋست، بەڵام ڕاۋەبەری وێسەر و گەلێ سەرنیشت و وەرهۆرزو سوریای دەستکەفتێ فرێشان بەدەست ۋستێ و دۆزو ئازادیشان بییە بە ئاژەو سەرەکی سەرجەم جیهانی مرۆڤایەتی.
"کورد سەرکەوت و ئەردۆغان و سپاکەش شکست دریێنێ"
ئانێ کە ئێربڕشان ئعلان کەرد، هۆکارەکەش ئانەبێ به جەنگ نەیاوێ ئامانج و سەرنەکەفتێ پەوکەی پەناشان پەی ئێربڕی بەرد. یانی ئەگەر ئامانجشان پێکابیێ هەرگیز باس جە ئێربڕی نەکەرێنێ. بە کورتاسی ۋەرانۋەر بە کوردی و گەلێ سەرنیشت و وەرهۆرزو سوریای و هێزەکێ قەسەدەی بەزیێ و سەرنەکەفتێ.
"تڕەمپ و ئەردۆغان پەی دەربازییەی وێشان بڕیارو جەنگیشان دان"
باس جە ئانەیە مەکریۆنە کە تڕەمپ و ئەردۆغان چێرو فشارە دلێیەکانە بڕیارو جەنگیشان دان، تا دلێ وڵاتەکانشانە سەرکەفتەی بەدەست بۋزانە و بە جەنگەکەی وێشان جە ڕەخنە و قەیرانەکان دەربازێ بکەرانە. مزایۆنە کە دەسەڵاتداری ئەردۆغانی ڕوو بە هۆرۋەشنیایەن و جە هۆرۋچنایەکانو 31و ئاداری و 23 حوزەیرانی شکستش وارد و دەسەڵاتداریش کەوت مەتەرسی. پەوکەی بە هێرش و جەنگ تەمەنو دەسەڵاتدایەکەیش درێژ مەکەرۆۋە.
"تورکیای ڕەنگەن ئانەیچە کە هەنش جە دەستش بڎۆنە و تەمام پەراۋێز ۋزیان".
دەسەڵاتداری تورکیای ئامانجشەن ڕۆژاڤای بگێرۆرە، بەڵام ڕەنگەن ئانەیچە کە هەنش جە دەستش بڎۆنە. سپا ئەرەگێرەکەو تورکیای سەرڕاو بەکاربەردەی تانکێ، تۆپێ و ۋاۋیەرێ جەنگیێ و تەکنەلۆژی نۋین و ۋەڵکوتە، بەڵام زیانی مەزنش ۋنە کەوتەن و سەرنەکەفتەن و دۆڕیان. جە ئانەیە خراپتەر جە سەرتاسەرو جیهانیەنە پەراۋێز ۋزیان. ئیتر جیهان هەم ڕاستی ڕژێمو تورکیای و دژبەریکەردەیش پەی کوردی و هەم ڕاستی کوردیشان ۋینا و شۆنیشەرە پەشتیۋانی فراۋانشان جە کوردی کەرد و دۆزو کوردیشان ئەشناشا و بیێ هامکارێش.
"بارودۆخو ئیدارەو تڕەمپ-ی فرە مەتەرسیدارتەرەن و ڕووبەڕوو ڕەخنەی جددی بییەنەۋە"
بارودۆخو ئیدارەو تڕەمپ-ی فرە مەتەرسیدارتەرەن. ئیدارەکە هێزەکێش جە هەرێمەکە کێشتێنێۋە و جەنگش نەکەرد و ئیدارەکە پەناش بەرد پەی ئێربڕی. باشە ئەی نەکریێ وەختێۋە کە هێزەکێشان جە ڕۆژاڤا بێنێ چێۋێۋی پاسنەشان کەردەبیێ؟ ئایا واتادارتەر نەبێ؟ جە ڕاستیەنە ڕەوشێۋی سەمەرە هەن. چونکە ئێربڕ میانو ئا هێزانە مەکریۆنە کە ئینێ جەنگەنە، تورکیا و ئەمەریکا جەنگشان نەبیەن تا سەرو ئێربڕی ڕێکێبگنانە! بە پێچەۋانەۋە هەر دووێ یەک بەرەنبێنێ. من مەۋاچوونە؛ بە درێژایی مێژووی یەکەم جارەن دووێ هێزێ جە یەک بەرەنە بانە و ئێربڕ ئیمزا بکەرانە! بڕیارەکەو ترامپی پەی ئەۋەکێشیای و پەی ئێربڕی هەم جە هامپەیمانی میاندەوڵەتی دژ بە داعشی و هەم جە ئەمەریکا و جیهانەنە بی بە مایەو ناڕەزایی و دژش هەڵۋێست و ڕەخنەی جددی جە ئاستی فراۋانەنە نیشانەش دریا و ڕاۋەبەری تڕەمپیش ۋست دلێڕاسی تەوەن ئاساۋو ڤییەرەکان و سەخڵەتش کەد. هەر ئانە هۆکار بێ تا تڕەمپ ئێربڕ بۋزۆنە ڕووە و بەی تەورە گەرەکشەن وێش جە بارودۆخەکەی دەرباز بکەرۆنە.یانەو بییەیمان و یادگاو تاریخی

یانەو بییەیمان و یادگاو تاریخی، بەشو یۆوەمی: (شار تا میامەرانو تارانی).

بێوادە نییەن هەرچەندە دانش ئازارە. چەمەڕایانوە بییەن چەمو چەمەڕاییش. ویەردەی وەرین تاقیی و باقییەن. تەنگیوەرو تاریخیینە وێگیر و ئازیانوە. یاگەهاڵییانش ڕازنانوە و ڕازیانوە. هەمتەر کەیلییش کەلاوش کەردەن، خییاوانش ئامان و شەوئاوژین بییەن. بییەو ژیواین و واچمانو جارانی. نەک عەینو جارانی. مەژیونۆنه و مەژیوۆنه وەرمیچەنە، هایانەنە و ویر و خییاڵەنە با بمانۆنە. لێرە و یەهەرش دلێو دڵانە و گیانانه دەمنانوە و دەمیانوە و گرد سات و بێ ئان مەگنۆنە بارشەرە. هەر دیم و تەرزیەش نماناو مەینەت، هەرمان و ماریفەتێویەن.
کەیوەن هەناسەڕای ئاویرین دامیارو ویر و خییاڵاتین، نمەسەلەمیەونە. پەی ئەئینەیه، ئانه نە هۆش و دیارەن ئا ساڵە دانشگاو هەوارەبەرزەو میامەرانو وەلەنجەکیچەنە چەپوانەو چاوەڵیی و گردو پاییزانیی، ئاخێزو وەهارو سڵاحیای بێوادە خێزیابێ و ئاڵۆزیا و شێویابێ وەرین و لۆسێو بارنەکۆڵو وەڵاتو ئازیەتباریی. ئەچا شێوانشێوەنە ئێمەیچ شێویاییمان شێویاتەر بیەبێنە. وەرمزڕیا، دەواچەو ئاوەزو بێ ئاوەزیمان بەبێ دەوا و دەرمان وستەبێنە ئەو شانمان. نمەزا ئا ڕۆمەڵخەزا کام نیگا و ساتش بکریۆنه نیشانە و نما. دەسپەنەو شنەو تازەگەریی بێنه و ئەچا سەرەیچەنە تازەگەریی بە فەتحو دڵانی ئەژناسە و مانا کریابێنە. نمەشۆنێوە ئەو ویر و دڵویار هەیوانە گەورێ و سەرسەرای دڵنزار. شنەو دڵانی بێنە و سۆمایی چەمان. ئاما و لوایو شیرین نیگاران مەبەردش ئەو یاد دووریی و ئازاران. هەر بە وێش مەکەوت سەرتەڵەو تەڵا. چە ئێشێوش وستەبێنە دلێو دڵو دڵا. کەس نەبێنە شۆرەتشش نامابۆنە گۆش و حەزو وێناش نەلوابۆنە هۆشی بێهۆش. مەکەوتە ڕا و دیاریی، قاڕکەر بێقاڕە مەکەوت و جمەکەریچ ئەو جمە. مەگەر شاهێدی داناو گردو ئەحواڵانی بزانۆنە چندە هەزار شەوێ تا سەحر چنده هەزار کەسێش ویەردنایباوە و چندە هەزار جارێچ مەرگش بەردەبۆنە مێمان. ئا بەزمگا تا بێنە خەیچ بێنە. نیمەمنیچ ئێمەیچ بەڵام قەراخوە. عەینو گردو تاریخو نەگبەتییمان. پەڕاوپەڕو سیاوساڵییش. بە لۆنێوتەر و چەپوانەو ئەنمانایی و ئەرمانایی سووچو وێمانە بێنمێ. نەزانێنمێ، نەیارێنمێ و نەتاوێنمێ. بنج نادیار بێنمێ سەرو حەلەسێ و ڕەگو وێمانوە. وەیلان و خجڵیا بە خلاویایو وێمانوە. ئا زەمانە تازەگەرانە و نۆبەرانه و کەڵەسەوار حەفتەنامێ و ڕۆنامێ چاپییێشان مەئاڵووچنای وەرێسەرە. ئێمەیچ ڕۆواز و ڕاواز چەنیو هامحەلەسانی وەردەمو تالارەکێنه و ئیپەڕ تا ئەوپەڕو هەیوانه گەورەکێنە چندە ساعەتێ دیماودیمشانمان مەکەرد. بە دڵ و بە گیان و چەمێ قووتشانمان مەدا. چەشکەو فامیشانمان مەنیا و نیابێمان یاگێو پێخوەریمان. کە سەر کەیل و قاچێ مەتۆسیای، مەنیشتیمێرە پەی وچانێ نەزەرگاوە. ئەچا دنیایچه ئەر ویارایامان دالێو چەمێ لەوڕنێنمێ بە ئیشاره و بە تەرس و مووچرکیچ لاپایمان کتە شۆر. ئەئەچاگەیچوە بێنە پەی یۆوەمین جاری ڕواڵەتو عەوداڵو ماریفەتامان پەشتەو عەینەکاو و قەڵەمبەدەس ڕوەو وەرێسەکێوە وینا و ئەژناسا و ئیتر دڵبینیایی و لوایمان پەی دلێو داڵانەی پێچاوپێچەو ویرمان و مدرامانیش. پیرو ڕۆزگاری وات و واچەکەنە حەکایەتو وەهماو نازێمی، شاعیری نەوگەرا و تەواریش مەسلەکیش شووم و وەردنابێنە و گڵەییێ ئەو وینگایش و ویێتنام ویناو حیکمەتیش و وەرچەم نەوینانیش و پاشێل بییەو گۆراڵاو بنەو دەساش و بێدەنگیو ویژدانیش و هام مەسلەکانیش. بەرو هەیوانە گەورەکێنە، بەرو بەراو دانشکەداوه و دوورتەر ئەو لاچەمو چەمداراوە، وەلەنجەک و ویەرگاو ئەردەبێڵو سەرچەمەو پیرو یارانیوە تا پرد ئیوەرو تەجریشو یانەو مامۆوانی یاگێو پیاسەی و ڕاویارایمان بێنە. پیاسە بەینو بەرزه چناراو شەمێرانی و قەتارەو یانەکتێوا تامدەر و گیانو بژیویمان بێنە. دڵتەنگییێ و ئیشێ وێچش بێنێنە. نەداریی، غەریویو وێرەگاو بەرزە دیاری و بەتایوەت قاڕە قاڕو سوبحانە و جومعانەو قاڵاواو شاری!
سەفا کە وازش مەئاورد ئەو سەرەیش و جام و شانەکەیش، دەسێش مەساوای پێوەرە و مەقلیاوە و دیسان واخواش مەکەردوە: گیانو وێتان واز باردێنە، پەیچێشی ئەندە سادێ و وەش بڕوایندێ، کەم بگندێ شۆنەو ئا وات و واتانه، بەیدێنەوە چوەر با چایەکەیمان بوەرمێ. سیروانیی ئەئەچاگەوە مەژناسوونە. ژناسایەی کاڵ. جار و بار مەئاما پەی سەردانو سەفای و ئەوتەر غەریباو دوورە زێد و دیاری. ساڵانیەی دماتەر فامیایمێ فرە وەرتەروە و بێ نام و نەوا، ڕاش ڕاو کێبیەیی وەرینیی و دمایینیمان بییەن و ئا ساتایچە ئەراگێڵ و شۆنەو فڕیاو وەویراشەره. فام و ماریفەتش بێ وێنە و بییەیش تەژناییماڕو ئاواتە بێ ئەوپەڕینان. دیموە ئێمەوه و ئەئیسە بێ دەلیل وێش نادیار و کەناروە ئاستەنوە و کە مەپەرسیچش چەنه ئەوەجەش نییەن گوفت و جواوشەن. ئاه و داخ پەی دێر و کاڵ فامای و رۆزگاری سەرشییەی. چەنیو وەشەویسانو خێڵیی بانجێڵەو نۆهۆمو پەنجیوە مەنیشتیمرە و تا چەم و خییاڵ بڕشان مەکەرد مەکەوتیمێ چەنیو چەمیی و خییاڵیی تاکەتێ ئاما و لوایشانمان وراستەبۆنه دیارگاوە. کە شەوارێ گێرێمان ئەچا بەرزەدیاراوە تا مەڵا بانگدایو پارشێوۆ جوانیمان مەنیشتیمێ دیاروە و دیارشانوە. دایمه و دەره و ئەوەنەبڕیا چەمێ کلێ نەکڕیێنێ. وێرەگانە تا سەڵاتو سوحو ساڵێحانی چراوەکاو ئا وارە دوورە خەمبارەیچه چراومووشینە ئاسا و بێوچان تروسکە تروسکشان ئێنە و وریشە وریش. نەفامیێنمێ ئا ورشە و پرشانە تەعبیر ئاسا حەکایت ئەو بییەو و نەبیەو دمایینیمانشان کەردەن و مەکەرانە. ئەچا ئاژە سەرشیەنە لەلوەو دڵ و دەروونی حەللەر و مەللەرەنە بێنە و مولەق. پێچیا بە تارو کاکڵەمووشاناو جاهێڵیی و جاهێڵیەتیی ئەوسایینیرە. ئاڵوچیایچ بە سرمیچەو دار و تووڵە پردوکیایاو جاهێڵیی و جاهێڵیەتیی ئارۆینینرە.
بنەڕاو ئا وەهارو سڵاحیاینه بەرەو یانەو کتێوە هۆمارکریایا کریابێوه. سەردەلیلێ سەرەشان وەنە کەردێبێنێنە و کەوتێبێنێ ئەو گیانیشان. لاچەمیچوە ئێمەیچ. تاسۆخ بێنە و مشتەو مشتداری نەگنێنێ. تەرێقەو شەریعەتی حەرامێش وانایبێنێ و نەوانیا و دەس نەکەوته ئازیایبێنێوە. ڕەنگ و بۆی تازە و خمریاشان مەکەردش سەروەش و سەرمەس. مەنەن مژن و دڵویارشان و مەمانۆنێچ تام و ڕەوایەتشان تا دمایین هەناسە و قامو قییامەتو جەستەی. ئەچا سارایی نەوینیاینه، مسیا و ویریوی دوور وستیمێش هامدەمیی و هامیانەیی هەساریەی دووری کەویریی کە ئەئیسەیچە هەنش نۆستالۆژیا و ئیحساس، باقیین و سمیا و کوڵیانیچ لێرە و ڕەوایەتش تا گاوی ماویی. هاملاد و بێوچان دڵگەشانە و بەجارایچ دڵڕێشانە دلێو دنیاو گورستانو غەریباو ئیبراهیم خانو ئارباباینە و نان و شەرابو قازییانه سپینا ئاسا بە خییاڵێ ژیوایمان مەژیونا و دماڕۆی بێ ڕۆمان مەئاوردوە وەرچەم و هەرمان. گوڵێ ڕەنگا و ڕەنگێو دەشتەو زانایی و هانە بێڵۆوێ کۆساراو ماریفەتی تەقای و زیایێ بێنێ. یۆ نەزانێنە دەس ڕوەو کامیشان ببەرۆنە و یا پەی ویناو کامیشان بنیشۆرە و بنیشۆنە نما و سەما. یاد و یادشان بەخەیر نیشتێ ئەوەنەبڕیاو یارا بە مامۆسایی ئاوەزیارا. ڕەحمەت ئەو یادیشان کە وەفادارتەرەن. ئەئەچیگەوە تا گردو ماوایاشان. ئەئیسە کە ماوای دوورێنێ ئەو جەم و وایەی قەسەم دریای و پڕچیاینێ بەینەتێ، ئەئیسە کە ئادێ پەرچەمەو وەڵاتو وەرمو شاعیرا هێماو ئاواتاشانەن و ئیمەیچ هێمای داره وەنەکێ خاتو خالێو محاڵو زاڕۆڵەییمان یاگەهەرمانمانە و قیبلەنماو زکر و تەلیلەو بییەی، شوکرانە بژیوش گەرەکەن و هەزاران دیسانێ شوکرانەش بۆنە. پاکتاو نەبۆنە و نمەبۆنە وەفا و ئەخلاق. بە دڵگەرمیی، وێپەرمیی و هاز و هێزیشانوە بێ کە به ویران و خییاڵان، ویرێ و خییالێنە پەتێمان مەبڕچنای. پەتانێو که بەرزەدەماخانە و بێدڵانە ئەجیێشان و ئەجیابێمان دمایین پەتێنێ. وەرچەمتەرین پەتەیچ ئەئەپا ئاسمانە دووراوە کریابێنە و مەکریا تەفسیڵ و دەلیل. دنیایەیش بێ ئیستەیوەش و ئیستەیوەیمان و پڕچنایش و قەسالێ ئەوەژیوایی و تەوەللودیی دووبارەمان. ماریفەتجواو میامەرانو ئا وەهارە دوورەیە خاس خاسیە ئینەیە مەزانانە، مەفامانە و مەهاونانە. ئەپانەیچوە کە حەنناو مەرام و حەزاشانە مەژگ و دیدە خەیلێن باربەنیشان کەردەن بەڵام قەرزاربار و مەدیوونو چەمەو ماریفەتاشانەنێ.
ئا دەرە ڕۆزگارە تا دڵت بوازتایاش بێنێنە جەم و جەلەسێ. هەزاران ڕەنگ و دەنگ. کە ماوەریانێوە وەرچەم و هۆش، قوتاری قوتش ئادمان بێنە و بییەو بییەیمان. ئەنقسیی بێنە یام نەزانانە نەتۆفیرەن. دلێو چەمو ناچەمانە و واتەو ناواتانە ڕاش نەبێنه و نەبێنەوە. عەینو گردو بەشوریایان. شییا ئەو گرد چێویمان و سەدەو غەدر و نەدامەتیمان. شەوبێداران چیر و توەو و دوەتۆ شاریوە و دوور ئەو وەهمەو وشکەمەژگاوە و چەمو نەیاراوە، حەشر و خوڵوومە بێنە. خوڵوومەو ڕەمەی و جوانی و نەخشە کێشای پەی دمامەرگو ئاواتانیی و ئەوەسازنای کامەرانیی. خوڵوومەو ئەراگێڵانو دەشتەی کرکاوکرکەو خییاڵه بێ سەر و بنا و قەسالەینان. حەشرو ڕەوانگێڵانو جەهانی بێ چین و بێ سەر و وار و دادی، بە هەردوە دیم و ڕەوایەتەکاشانوه: چەپوازێ و ئەودنیاییێ. چەکل و پیکان بێنه و سێمڕ سێمڕ پەی ئەویتەری و مشت و مڕو ویرلە جۆراوجۆرا و وێ سەلەمنای و گۆش نەداری وەرانوەرا. مشەمەرێ بێنێنە و تا بێنێچ کتێوێ و ڕۆنامێ و شەونامێ دەساودەس مەکریای و لاپەناوە و چیرو چەماوە قووتێ مەدریای. جار و بار بە ناوێمانە جەبارەو ئادیچمانوە نویسیای، نویسیێنێ. مووزەیانە، ئەرمانگایانە و فرەتەر پەی جڵوەگای، تەماشای و هاڵیی نەبیەو وەرمی ئاخرزەمانی. بە وێمانەکەش کەشنشینانو زەمانەیچ دیامانو وێشان دڵداریی و دڵبەریی مەکەرد. بیێبێنێ یانەوەی و دەمڕاسو ئەرەنیشتا. تاپۆشان وستەبێ و ڕفنابێنێشان گۆشێ و چەمێ و دەسێ. بۆنەش بێنه و بێنە قەڵەم، دەفتەر و خوانشان وەرو دەسا، چەما و دەماوە. کەس نەبێنە داستانەوە ئەوەژیوایش نەوانابۆوە و نەژنەوتەبۆنە. دیارتەرین وینایچشان مەنەن ئەو یادو یادانه، نویسیایانه و دیدەو ئێمەیچەنە. پیاسەو ئیستانبول تا وەرو بەرەو یوو ئێن وو تارانییشان و هاوار و هاناو ئاگرینانیشان دما بە دماو ڕفنای و بە دیل گیریاو سەرچەمەو ئاواتاشان. ئەچا ئاژەنه و پەی ئا وەرێ، تازەگەریی باقە و سواڵەو سییاسەتیی و سییاسەتا پشکش ئەو ئادیشان کەوتەبێ قەڵەم و میزان و فەرمان. ئەئووگه و ئەولاتەر و ئەویشاتەری باوشان بێباو کەوتەبێ. تەنانەت ویر و خییاڵیچەنە ئەو ویر و خییاڵ شییێبێنێوە. ئەئیسە کە وینا و سەرەنجامش مەوینیەونه، سەرجەمو جەمو جەما و تاڵانەو وێ ئەرماناو هەرماناو ئا بەزمو هەوارگایه، تاقە ڕەوان بێدارانێش چەنە بەدەر، فرەینەش گەرەگیریای بییەن و لاساویێ و مۆد و تاوەو و تەوپڵەو زەمانەی، ڕەویەی نواڕیاو عەشیرەی و یاگەهاڵیانو تاقییەتی وێبنچین و مۆدێرنێ و ئاوەزیایی و ئاوەزمەندی. بێ ئیلا و ئەولا و سەرو گردینشانیچوە ئێمە و ئێمەیچ!
ئادو یانه و یادگاو بییەو ئێمەیچ ئەئینە کە ئەئیسه و ئەپێسە هەن ئەچا ویار و ئاژەنە دوور و نادیار ئەنمانێنە. ڵافاوەو دەلەساو سیاسەتیی و دمارەلوای، خشتێ قەڵاو ئەوسایش بە تاراج بەردێبێنێ و کۆمانجەو ئاگاهیچش وێران و شێونابێنە. تاجەی هەڕینەو شانازیی نریایبێنە سەرو سەرا، وەڵات موڵگاو و کێشمانکێشو نەیارا، دار و دەوەن قەلەبنار، گلێرگا ئاوارە و پژگیا و وەیلانو غەریوی شارا، وەرین فەرامۆش، جەستە بێ پەلەقاژێ، زوان لاڵ، ڕۆح خراشیا و وەرچەمگا بێ ڕۆچن و مانگەشەوە. گردینانلاوە پەپوو مواناش ئەو چۆڵی وێرانەو یانەی. یانەو دڵ و گیانی ماتڵ و دەسەزران و دەس بە زەنگۆڵ دلێو شەوەزەنگەو تاریخو گەوجیی و غەدرینە نقم و پاماڵ کریابێنە. حەکیم و ناحەکیمێ زەمانەی یاسینیشان وانابێنە و پەی دمامەرگیچش دیامانێوتەرشان ئەرمانابێنە. ورەو وەرینو ئەوسای و خەرمان و ماریفەتو ڕۆزگارا پیرا، کۆچ و ڕاماڵ و تار نریابێنە ڕوەو کاو و هەوارگەی تازە. ئاوەز بۆژە و خاوێریابێنە و خاوێری ویەردەو وێشەنە کۆنەهەوارانەنە بێکەس مەندەبێ و خلافیا و تلافیا و ئەئەچا شێوانشێوەنە کەس ڕاە نەبەرێنەوە سەرو ڕاگەیش. ئەمن بە چەمی وێچم هەزار و یەک کەڕەت ژنەفتم گیانکەنشتش. لاو بێکەساشانوە تا ئەوتەر کەسو کەساشانوە. گۆشادارێ و نەکۆشێچ ژنەوتەبێشان و ویەردێبێنێ بەسەزوانانە و بێ ئاژاولێ و دەردیسەر. یۆ ئەو یۆوی نۆبەرتەر. بێ تەنانەت وێمانێچ ئەو گردی کاولتەر. تاقانەیی وێمانە و دڵیمانە مەیلەکەو لەیلێچ مەعدووم واتەنی هەڕگاوە بێ و چەپوانەو واتەو ئادی سەر به سەریچ بە هیچ نەئێژێنە. ئا کەین و بەینە فرەتەرش ئامێتە بێنە چەنیو ئاوەو وێ شوردەو حمامو دەسوامیی و گەڵوەی بێ عارەو سەراوی و تەژنایی هامناو سیویشکیی.
تا بێنه، مەویەرد و مەویەردیمێ بییەیمان دلێو کاکڵەمووشانانە و ماخولیانانە هەردەم مەگێجیا. بێ ماوا و هیلیان، بێ ئاسۆ و دیامان. بێنمێ لارەمل و دەس و پا مێڕیا. تەنگەزەرف، وشک و هەپ و گۆ چنیا. مەر کتوپرێ بە ڕاویاری ویەرشان بوستایانمێنە و ئادیچ پەی سڵەمنایوە و تەوەسنای. باویچ نەشێونێ ئەگەر جار و بار و هەلچ ئاسا دەنگیەی کز و کپ، یاگانیەی دووروە و ئەوپەڕو بێدەنگی و بێ عاریوە ئامایا نەگۆش و وێش بکەردایانە دۆس و مێمان، شۆنیشەرە لەو و لەحفو و فەرامۆش. وەشبەختانە یا بەدبەختانە تەنانەت بەڕواڵەت و پەی وەرپانیی خییاڵیی یا دڵوەشکەرییو گەلیی غەدر چەنە کریایچ بە هیچ کلوجێو نمەکەوت وەروو چەمان و واتان. مەگەر بە گەمە و پەی گەمەجاڕوو ئیمان هەرداو مەزهەب، مەسلەک و سیاسەتیی و پرد بیناو سەراوی و تاراجو ویەردەی. یامکەتێ مەگەر بە پارێزو زوڵییان و ئادیچ کونجیەنە و پەی مەژگ شوردەو نەونەمامان، تووڵە ساوان و چەشکناو قەرەچوڵبڕیایانو ڕاسەبازارو لاشەی. ئەپاگەوە و دلێو ئا واگژە و وەیشوومەینە کێ بێنە بزانۆنە ڕاگەی و شۆنەما و جەرگەو ئەوساو یارانو کەلام و تەرێقەتی؟ لایکەم ئێمه کاول و دلێو قاڵاپووچەو وێمانە پەنگەمیای بێنمێنە. ئا قوتاره تەڵانە و ئا ڕەوان بێدارانیچە کە گێرە زانابۆشان و زانانیچشان، گەردەلوولەو سیاسەتانە و وەردەمو بانگ و مازلۆخو بێ بڕوایانە، پەستو یانانه و تەماعەو نانانە، ئەوپەڕو بیدەنگیی و بێدەسەڵاتینە چێششان تاوان و چەنی بتاوایاشان و بیاونایاشان. ڕاسەن و درۆس و بە هەق واچیان نەفسیا و وەردەوام هەناسە ڕا، توولە ڕا، هامنە ڕا و ئارەقە ئاوانیە هەر بییەشان بییەن وەلێمکەتێ ئێمە چە وەیلان، دوور، بیکەس و دەس هاڵیی، تاریخیچ چە بێ ڕەحم، پژگیا و پەڕ ئەو تاڵیی. ئەپاگردیوە و گردینانیچوه دنیایەی وەشە بێنە. عەینو سەرزەمینو ماکاندۆو سەد ساڵ تەنیایی بێ دڕەی و دلق و پەڕچین. پێسەو ئەئیسەیە گەوجیایی، گەوجنایی، هۆریەڵیی، سۆزمانیگەریی، نوکەریی و مەنافیعوازی بە ئاشکرایی خەڵات و نمادو کەسی نەکریایبێنێ و کەسیچ پەنەشان گەز گەز باڵا و شانازییش پوەوە نمەکەرد و نمەورەت. هەر لۆنیە بێ ئەپاجۆرە کە ئەئیسە هەن دیاردەکان هەڵای نامێ قەڵبەشان نەگێرتەبێ ئەو وێشان و ڕەوانگێڵه گەلەیی و ئاخزەمانیەکایچ هیمای هەرەسەو وەهما و ماخۆلیاناشان نەجمیایبێوه. ئاوەختە مامەڵە کەردەی پەیما ماناش وردەواڵە ورشیی بێنە و مەدا و وردەواڵە ورەشییچ هەڵای ڕاو هەجیجیانو وەڵاتیی و نوقل و کلووچە سانای لاو سەی نەجمەو هەوارانیمانش مەئاوردوە ئەو یاد. سادەلۆحانە نەفامیێمان زوان و فەرهەنگ و هۆنەر و ژیوار کە هیچ، ویژدانی عیلمیی و شەرافەتی ئەخلاقیی کە هیچ تەنانەت کێشاو گیانو شۆتەوەرا و سووچناو ڕەگو حەیاتو نەباتیچ پەی تاجر مەسلەکانو دنیاو زەڕ و زۆر و زوێڵ و لەم و چیرلەمێ، پەڕچین و ئیپەڕ و ئەوپەڕش نەویەن، نییەن و نمەبۆنە.
چەنیەتیو ئامایوە و پێچ بەستەنەوەیش نە دڵ و گیان و بییەیش بە واچمان ئودیسەیە تاقەت پرووکن، لێڵ و تراژدیی ئاسان. به هۆش و ڕاوێژ و ویرکاوێژ پەردۆچو وێشەنه وەرە وەرە مەینەوە ڕوە و مەزانیۆنه کە توەو ئامیانیش بە مووێو بەند بییەن و فرە لۆبڕ. ئەر نەرینیاش و نەیارش بازمێنه پەی پەردوچو وێش، فەهیمێ دیار و نادیارو زەمانەی و دەنگ و ڕەنگێ کز و بێ ڕەنگێش بنیەیمێ ئەولاوه و ئەریناش بوینمێنه وەرم و خییاڵ و سووچەدیاو وێمان بگێرمێ ئیژایی و شۆن، ئاوەختەنە و ئەچاگەنه: سۆسەکان کۆچیابێ و هیجرەتو وێشەنە. بنارو کراویەدوڵێ نەشیەبێوە. ئاتەشگا ئەفسانەو باقییاتێش بێ باقی و هاوار نکەوتەبێنه. مستەفازادە دنیای مۆدڕێنەنه و یانەو بییەیەنە مەلێش نەکەردێبێنه و کونجو هەسارەکێش وارنەدەیبێوە. شازادە وەشڵه سەیارە وێشەنە وەرمش نەزڕیابێنه. کەڵو شاهۆی کۆساڵانو ئاواتانه نەوەستەبێرە حەوزەلارە و نەهۆنیابێوە. هانەڕنگینە و هانەبەرچەم دەس و دیم و گەڵوە و هاناو ئاواتەوازاشان تازە و فێنک نەکەردەبێوە. شیانیی یادگارو حەسەنی و ئەوتەر مەردوخیانی بە مەراسمو پاییز و خەزانیشوە کەڵەسەو جەشن و یادوارە ویماناو وەڵاتیی و بە گردین کەردەیشانش دەسپەنە نەکەردەبێ. شەوەزەنگەو غەدریی هەتاتایینە شەریفو بێسارانی نەبیەبێ یاگێو نانو شەوێ و چراوەو یادگای و پەرسە بنجینەییەکانو مەنەی و نەمەنەی. باباشیخ، گەورەپیا و شەرافەتو کەمەرە و شامیانی ڕازەگاو وەڵاتو ئاهۆرامانیش سەربەمۆرێ و نەدرکنایبێنێ. بێدار قرچەماڕ و ئاوەو گیانبوژاریو ئاسماناش نەکەردەبێ خەڵاتو ئیماندارانی. هەیاسو مەتی نەزیرێ یانەئاوییش نەکەردەبێ ئەو وانایی و وانیاریش و غەریوانە و تراژدیوار ماواش ڕوو بە شارو خامووشانی و پیررو یارییا نەکۆچیابێنە. ژوانە بە قەڵەم و ئاوەزش یەهەر و لێرش نەنمانابێ و ئا تزە تاریخییێشە بە وێمانە و پەی وێمانەی دیسان ناوردێبێوە ڕوە و سەرانتۆ کە گەوهەرو ئینسانی هەرمانەننه(کار) و هەرمانە و ئەپاجۆرە بەتاڵپایی گردیمانیش نەوستەبێوە سارایی. چەمەکێ فەرەنگیسێ نەتلیایبێنێ و نەگێڵیایبێنێ دلێو زوانو بییەیمارە و نەبیێبێنێ ئابڕو نویستەو ئاروین ڕۆیمان. وانیارێ نەونەمامێ قەلەم، کەلاس، ڕا، پەردۆچو وانای و نویستەی وێمانەیشان نەبێنە. ویرچەمەیچ هەڵای بنجەش نەپیکایبێنە. تاوگۆزو یانەو دڵیچ چەمکۆرو مەینەت و کەمفامی بێنە و دووریی قامەتیشەنه شەبڕەنگو دارسەیرانی پەی هەمیشەی نەکەردەبێش پاشکەستە و یانەوێرانو دنیا و قییامەتی. ئەپانەیچوه و ئەپاگەوە بە یاگێو گرد چیویمان گەوهەریە ئەنتیک بییەیش بێنە. چە خاسیچ بێنە و تا ببۆنەیچ هەنمێ و هەنمێش. ئەچا هاڵیگانە و دلێو ئا هەمگە دەهۆڵ و سڕنا مەژگبەرانە، دماو نزیک به سەدەیە سەمپاشیو چەما و ویرا و بە تاراج بەردەو میراتو ئەدەب و فەرهەنگیمان، یادگاو وەڵاتو ئاهوورای هیمای گێجەنەش جاکەن نەبیەبێنه. ناوێئاگامانە چراولەیە وێمانێ گڕ و تینیش مەئاما و ژیڵیش بێنە و بیەبێنە لەنگەرو لواو و نەلوایمان: شیعرە و چریکنایوەیش و زوانو واتەیش و ئێکۆلۆژیو خیزیایش. شیعرەو دڵ و گیانیی، چریکەو سیاوچەمانەی، زوانی بەفەڕ و شکۆدار و ئێکۆلۆژیێوی سەخت، چەم و دۆڵ ڕەنگین و پەڕ ڕمز و ڕاز. وچیان و تەجرۆبیان ڕازەو زا و مەرگو زوانیی پێسەو یانەو بییەی، بینیان بە شیعرێوە. هەر زوانێو ئاوەختە مەمرۆنە دمایین شاعیرش مەردەبۆنە. بە نۆبەو وێچش ئینە زوانێوەنە ڕوە مدەونە کە شیعرە و شاعیر، ژیوای و بژیوۆ زەمانەو وێشانە قوتێ بیەبانە و بڕیایبانه جە وەشی و ناوەشی خەڵکی و چەسپیایبان بە ویەردەیوە و چێوانێوە کە ڕەبتشا نییەن بە خەڵکیوه و نیازیشانوە. پەی ئێمەیچ ئی تزێ سەلەمیاینە بە درێژایی ویەردەیش تا ئەئیسەیچش. بە چەم خشنایەی سادە ئەر بگێڵێش پۆنه تاقلە بە تاقلە و تەرواڵە بە تەرواڵەو یانەو بییەیمان، تاقە شۆڵەو ڕۆشناییش و ڕازەو نەکەوتەیی و مدرامانیش سەر لێوارو کەڵکەپاسارو تاریخو تەبێعەت و وەیشوومینه شیعره بیێنه و شیعرێ عالێ و ناڵەو شیعرێ. هەقشناس واتەنیچ وایەو ئەو شیعرێ تەنیا نەزم یا بێ نەزمیی نییەن بەڵکوم هەر کەلام، ئیحساس، شعوور و ماریفەتێویەن کە دلێو خەرمان و کوورێ ژیواینە گەش مەبۆنیوە، ئاوەز و مەژگنە بنجە مەبینۆنە و بە زوان و ڕاو زوانیوە بە شیوازێ جۆراوجۆرێ، بە و بێ رەدیف و قافیه ماوەریۆنە و مەینە ڕوەو نامەی و بەیانی و مەسپاریۆنە رۆح و واچمانو زەمانەی و تاریخیی. ئەپیجۆرە وایە ئەو شیعرێ هەر بەرویریە ئێژادارەن کە سۆز و هانا و هاوارو ژیواین و پەی ژیواین، لوان و مەلۆنە دلێو بژیوۆ خەڵکیی و یانەو فەرهەنگ و شارستانیەتی. ئا زوانو شیعر، چریکه و کەلامانە کە ڕاو پیرا و گەورە ئاوەزداراوە و ویەرو زەماناوە شۆنەما، شریته و کەڵەسەش یاوابێنه لامان زوانێوی رێخەدار، هەرمانپەنەکریا، چوارچۆدار و بنجدار بێنە و هۆرگێرو مەدەنیەت و تەرێقەتیی و جوغرافیایە وەرپانی تەبێعیی، فەرهەنگیی، ئایینیی، حماسیی و تاریخیی و پێسەو ئەئیسەیە زەلیل، قەرەت، سەقەت و بێ تان و پۆ نەکەوتەبێرە و بێ ئارمانیی و بێ سییاسەتیی، بێ ماریفەتیی و بێ ئاوەزیی، وەرچەمتەنگیی و دەمواچنویسیی نەویەبێنە مێمڵ و هاڕییه پەیش و دەگاگەرایی نەبڕیابێ باڵاشەرە. دێر زەمانوە و ئازەمانیچ پەیما ناڵەو ئەی شیعرێ کرکەش مەئاما و سۆزو لیریکایش مەدا و تراژدیی و ڕۆحو و بانگو مانایی و ئاهوورایی بێنە. ئەئیسە ئاسا دیمەن و دلێنەش نەویێبێ لاساویێ ناشیانه و حەزوازانەو ویەردەی وەرین و ئەوەنامای، نەویێبێ کەلیمه، میعر و شەخەڵ پێکنای و کەڵەسنایشان، ئیلا و ئەولا و وار و سەر پەنەکەردەیشان. هەرپاسە نەکریایبێ بە کومێدی و مەزحەکەو بێ ماریفەتیی کەس و ناکەساو زەمانەیمان، شێویایی و شێونایی یانەو بییەی و حافێزەی تارێخییمان و نیاوابێ ئا ڕادەیچە تاکەتێ دوکتور سەعید خان ئاسا و بە جۆرێوتەر هەق و ناهەق بواچیۆنە: یاگێو شابازا کۆرکۆرێ موازا!
ئەو ویرەن دیمو ماریفەتدارانه پەیچوونو کاکەیا ئاوێنەو زەینیوەندانه سووچەدیاو وێشوە پەیش و سەرش نویستەبێش. پەیچوون هۆز و بنچینەش ئێمەیی نەبێنە بەڵام بییەو بییەیمانش جە ئێمە هایاتەر. هەرکەس بوینایاش و ئەئیسەیچ بوینۆنەش بڕواش نمەکەرۆنه ئاد ئەئوونەنە و ئەپێسەنه و چەنینەن ئەپاسەنه مەگەر ئاژەو و لەلوەو ژیوایش بزانیەونە و دەسو هەلاجی. مەنەن ئەو یادەنە که کتووپڕ وینام و ئادیچ ئەپا دیمەن و دلێنە، یاد لواوە پەی شاری و فرە وەرتەر ئەو وەهارو سڵاحیای. پەی ئا ساتەنە کە چەنیو زەندییەکانو کەرگ ئاواو بان لەیلاخی یانەو قسمەت ئاوایوە تا کاخ و بلوارو حەز و ئاواتانو شەهین و کەمەندیو سەبری گوڵفرۆشێ پیاسەمان مەکەرد و قەسالێ لوای لوێنمێ دەرس وانای. چە دەرس وانایه بێنە دلێو گەوجیی، گیجیی و گێجاوەو شارینە و بازارو بێوایەیینە. لافاوە و واگژەو تەنیایی، نەداریی و نەزانیی، پووشوو وجودیمانش، جەستەی بێ جەستەمانش و مەژگی بی مەژگمانش کەردەبێ نەجیەو شارەزوورو قاتیساڵی و ئاڵفەجاڕەو کۆنەهەوارانی. ئەچا دەرە ڕۆزگارەنه تاقانە دیاریی و دڵوەشکەرو دنیاو ویەردێمان و یۆوەم ساڵەو وانایمان دمایین ساڵەو وانای و لوایش بێنە. جەمەکە فرینەشان ناوێمانێ بێنێ و وێچمان ناوێمانەتەر. دنیامان قاڵاپووچێش بێنێ و پووکاڵاوێ. قاقەو گەرمای و شەرای دابێشەرە و ئانە هەرد و هەوێڵ بۆ سووچنابێش و مەگەر جار و بار بە نەواو ئاوا کەرەوەو باخو دڵیی بتاوایامان تامو رێحان و گۆراڵاو دوورە دیاریمان باوەرمێنەوە ئەو گۆش و هۆش. ڕۆواز بە هۆرکەت یانە تا وایه ئاما و لوایمان چەنیو پۆلو زەندییا بێنە. هێڵەو ویەریمان ڕاسایی وێشەنە نەترازیێنە. چەمێ ڕاسایی وێشانە بێنێ بێ ئیلا و ئەولا دییای و مەژگیج کرکاوکرک. تەنیا وەرچەمی ئا دنیای بۆژە نەبیەو ڕەوان و گیانا بێنە و ئامێتە نەبیەیشان دلێو هەوڵەجنانێ مارگێراو بازاڕو بێدادینە. کە واتێ بەینمانە ئاما و لوایشان مەکەرد زەندی کەرگ ئاوای واچێنە باوام دڵبینیاشەن و نەقشبەندەکاو تەوێڵێ و بیارێ یانەو دەخیلاش و تەرێقەتو ئاواتاشەن و باخەکۆن چلەخانەو ساڵە و ساڵیش. چێوێ مەزانۆنه و موانۆنە و مەرمانۆنە. بەینا و بەین و چڵا و چڵ چێوانێوش مەپەرسا و مەدرکنا لامانوە. بە زانایش داواچش مەدریاوە. فرەش نەزانایی بێنە و نەگۆمەیی. واچێنە ئەدا گەورێچش سەرخێڵش میاوۆنێوە به دشەیا و هەرپاسە سەییێدەکاو باینچۆی و بنچینەو ئا سەی مستەفای. خاسیچ مەزانۆنە قسی بکەرۆنە. پێسەو عادەتو گجارانی شەوگارو پاییزانو شاری درێژ و ئەوەنەبڕیا و ئاسمانو سەرو سەرەو یانەو ئیمەیچ بێ هەسارە و لێڵ. پەوکەتێ ئاوەختە نەزانێنمێ باینچۆ و گەرک ئاوا کۆگەن، چێشەن و مەولان ئاوا و باخەکۆن چە ڕەبتێوەشان هەن بە بییەو ئێمەوە و ئەپا چێواوە ئاد مەپەرسۆشان. دماتەر بەرکەوت جیا ئەو حەزا و وانایا و هانایانو نەسلی دەمەو وێرەگایشان وێچش ئەراگێڵ و دڵئەوگارو نازاریەو مەحاڵو مێرگەوارین. چەپوانەو گردینیی و باوۆ زەمانەی ئاد دڵبینیاش بێنە. خاس خاسیەی گۆش دارێ و جار بێ، سیی چل جارێ ڕێسیا و واچێوە واخوا مەکریاوە پەیش. کە پەرسیێ چەنەش بۆنەش چێشەن، داواچش حەزم هەن و نیازم مەگنۆنە پەنەشان بێنە. نەتەجروبیابێمان و کەم فامێنمێ کە پەی ئادێش چێشش کێشان، ئێشان، مەکێشۆنە و مەئێشۆنە. [[رێک نۆزدە ساڵێ دماو قسەکاو زەندی گەرک ئاوای، زەروورەت و تەقدیرو ژیوای دووبارە یاونایمێشوە شار و فەیزاوایش و یانه و دەفتەرو ئا سەی مستەفای. قەتار، دەور تا دەور نێشتێبێنمێرە. کە یاوانە لاو کەلامو ئیجاب و قەبووڵی ماچۆنه من ماچوونەش شمەیچ دووبارەش کەردێوە. وەڵێو ئانەینە دەسپەنە کەرۆ واتم عەفوەن مامۆسا. ئەگەر مەکریۆنە بە وێمانە بواچەش و با ئیمەیچ. گردی ژلێویای و سەرەسام و تەنیا ئاد نەبۆنە. دەرلاد بە وێمانە ئاماوە جواو: چێش چانەیە وەشتەر و خاستەر کاکە گیان. باینچۆینان و مەزانوونە و شانازین پەیمان. دەسش پەنەکەرد و ئێمەیچ شۆنیشەرە.]]
گەشت و گێڵەنە و بلوارو دڵانه ڕامان کەوتە ڕاش و لاش. نیشتەبێرە و قاچ سەرو قاچیشوە. ئینە چێشەن دەستوە؟ نماناش و دیمان. تا ئا ساتە هەر نەزانێنمێ چێوی ئەئەپاسنە بییەن و هەن. ماچۆنە مەگەر خەڵکو ئاگەیە نیەندێنە؟ هەنمێ. نەبیەنمان و نەدیەنمان. وێتان مەکەردێنە نابەڵەد؟ نەوەڵڵا. نەئاوەزیێمان بواچمێنە بدەونەش لامان. یانی نە ئاوەز بێنە و نە نیاز. دماتەروە بێ هام شێوەش چندە چێوێتەرێش ئاوردێ و وینایمان. ویەرد و ویەردیمێ. تاکەتێ ئەمن فرە دماتەر و ڕایێوشان دلێو شارینه ڕام کەوتە ڕاگۆزەرو غەریقی و بنەڕاو غەرقاوایمان. بێوایە ئیلا و ئەولام مەکەرد. ڕاویەر و کتووپڕ دیاردەیەی ئاشنام وێنا. خاس سەرنجما دا. دەی خۆ ئینە هەر ئانەن زەندی بلوارو دڵانە ئەنماناش و وێنانمان. لوانی چوەر. هۆرم گێرت. لاپەلێشم دایوە. زەڕکەشم ژمارا. ئامانیوە یانە. دەسپەنەنە دەس و پا مەڕیا بێنان. وەهار ئاما فرەشم مەزانا و وەرکریا. کە ئیتر یۆمان مەگێرتوە هەردەم باسشم مەکەرد و مەکەردمان. ئیجارە ئەمن وازم نمەئاورد. وەخت و ناوەخت کوک و سۆزەشم مەکەرد. زەندی ئەزرەتەمەندانە گۆشش شل مەئاست و جار و باریچ چەمەو چەماش مەئامارە وار. ئانوو ئەوەوانایش و گرد کەڕت، ئەز ئۆرۆمون مەکانم بێ و وەڵاتم یشمان مەویارا. نەگێرێمان و نەگێرێنمێش. ئەپانەیچوه فرەش و بە تایوەت هیجراناشمان ئەو وەر کەردە بێنە و پەی شەمامەکاو جوانی ڕاو پیاسەو بلواریمان، پەی دڵوەشیو دڵیی و بە یاد و ئارەزوومەنی مەحاڵیی کۆچ کەردەی و هارەگڵانیماوە، بە ئیستەرەم و وەشی زەندیوە و ئەویتەر یارانیوە واخواشمان مەکەردوە. وادە و بێوادە، ساڵ و سات نییەن وەش وەش ئا ساتانە نەیانێوە نەگۆش و هۆش و شەوانەیچ ئەو وەرم. دمایین جار، نەو وەهار و واران وەشت کە لوانی بلۆنێوە پەی دلێو بنەڕاو غەرقاوای و یادو جارانیی، ئەڵقەڕێز ئاڵووچیابێ بەرەکەره و پەشتەو دەلاقەکەیوه و یانەی هاڵی و هەواڵەنه پەپوو مواناش!
تا پەردوچیەتەر ئازیزان بەخەیر.
داریۆش رەحمانی. مەریوان. ئوردیبەهەشت-و 1398ی. ک. رۆجیاری. مەی و 2019ی میلادی.
ئی جوستارە درێژەش هەن و چندە بەشێن. بە یاوەری یەزدانی پاکی ئایەندەنە و سەرو پەردۆچی کەڵەسەوار و بەش بە بەش مەدریۆنێ جبەر.
نیشانێ چاپو ئی بەشەیە: سنە، حەفتەنامەو سیروانی، ژمارەو 1038 و 1039، 25و خوردادی و 1و تیری، 1398 ک. ڕۆجیاری. سەرچەمە: هەورامان نێتهەڕەشێ جە ڕۆچنامەڤان جیهاد هەورامی کریێنۍ

دماو ئانەی هەواڵێ و ڕاپۆرتێش سەبارەت بە مشتەشارە کوردەکێ سەردەمو ڕژێمو سەددام حوسێن-ی وەڵاکەردێنێۋە، هەڕەشێ کوشتەی جە ڕۆچنامەڤان جیهاد هەورامی کریێنێنۍ.

جیهاد هەورامی پەیامکیانەرو بەشو هەورامی ئاژانسو هەۋاڵو فوڕات (ANF)ی ڕووبەڕوو هەڕەشێ کوشتەی بییەنەۋە. هەڕەشەکێ دمای ئانەیە کریێنۍ، کە جیهاد هەورامی سەرو خیانەت و خیایەنکاران و مستەشارە کوردەکێ سەردەمو ڕژێمو سەددام حوسێن-ی و بەشداری-کەردەیشان جە ئەنفال و کۆمکوشی کوردییەنە چەندین هەواڵێ و ڕاپۆرتێش ۋەڵاۋێ کەردێنێۋە. بە تایبەتی دمای مەردەی یۆ جە گەورە موستەشارەکان جە هەولێر، کەسوکارو کەسی مەردەی هەڕەشێ جددیێ کوشتەی جە هەورامی مەکەرانێ.
جە هەڕەشەکاشانە کە بە دەنگ و نۋیستەی ئاڕاستەو هەورامی کریێنۍ، قسێ نەشیاوێ بە وێش و کەسوکاری و ناوچە و شارەکەیش درێنۍ و هەر پاسە باس جە کوشتەی و دلێنەبەردەیش مەکەرانێ و مەۋاچانۍ: "پەلە مەکەرە با پەرسەکە و تازیەکێمان دماییش بێنە ئینجا مەیمێنە پەیت و کوشمێنەت". جە وەڵامشانە جیهاد هەورامی مەواچۆنە؛ جە دام و دەستگا حکومی و یاساییەکانە سکاڵاتان دژ تۆمار مەکەروونە، بەڵام هەڕەشکەرەکێ مەواچانێ؛ (ئێمە وێمان حکومەت و یاسانمێ و تەمامی دەزستگا ئەمنیەکان ئینێ دەستو وێمانە و هەر چیێۋێ بەدڵمان ببۆنە مەکەرمێنەش و هیچ کەس و لایێ نمەتاوۆنە هیچمان ۋەراۋەر بکەرۆنە).
جیهاد هەورامی سەرەڕاو (ANF) هەورامی چەندین ساڵێن، جە ڕۆژنیوز، ئاریەن تیڤی، ستێرک تیڤی، کاری ڕۆچنامەڤانیش کەردەن و بە بەردۋامی جەلاو دەزگا ئەمنییەکانو هەرێمو کوردستانی ئاستەنگیش پەی دروستکریان و هەڕەشێش ۋنە کریێنۍ و جە سەردەمو کارکەردەیش جە ڕۆژنیوز-نە ڕووبەڕوو گێرتەی و زیندانیکەردەی بیەنەۋە. هەڕەشە کەردەی جە هەورامی ئینا وەختێۋەنە کە دووێ ڕۆچنامەڤانێ ڕۆژنیوزی (زوبێر برادۆستی و بڕیار موحەمەد) جە لاو ئاسایشو سەر بە پارێزگاو هەولێری ماۋێۋی فرەن دەستگیرێ کریێنۍ چارەنۋیسان نادیارەن. ۋەڵتەریچ کوڕو مستەشار قاسم ئاغا کۆیەی بە هەمان شێۋە هەڕەشێ کوشەتەی جە ڕۆچنامەڤان زانکۆ بورهان-ی کریێبێنۍ و دیسان جە هەڕەشەکانە کە جە جیهاد هەورامی کریێنۍ، دیسان هەڕەشێ کوشتەی و دلێنەبەردەی زانکۆی دووبارە کریانەۋە.جە بادینان پەدەکە و تورکیا ئامادەکاری پەی هێرشی و جەنگی مەکەرانە

پەدەکە و تورکیا جە شیلادزێ و دهۆک هێز کۆمەکەرانێۋە و ئامادەکاری پەی هێرش و جەنگی مەکەرانە و جە شیلادزێ فەرماندێۋی پێشمەرگە و هاموڵاتیێۋ دەستگیرێ کریێ.

پەیامکیانەرمان جە بادینانەۋە ئاشکراش کەرد: "پارتو دیموکراتو کوردستانی (پەدەکە-PDK) جە شیلادزێ و دهۆک هێزەکێش کۆکەردێنێۋە و ئامادەکاری پەی جەنگی مەکەرۆنە و تەماهارەن چەنی ئەرتەشە ئەرەگێرەکەو تورکیای هێرش بکرانە سەرو هەرێمەکێ پارێزنای مەدیای کە ئینێ چێرو ڕکێفو گەریلاکانو هێزکێ پارێزنای گەلی (هەپەگە-HPG) و یەکینەکێ ژەنێ ئازادی (یەژاستار-YJA STAR)یەنە. جەی چواڕچێۋەنە جە (قادشێ، بامەڕنێ، چەمانکێ، باکرمان، بامشمش، دینارتە) جموجوڵی سەربازی هامبەش چەنی هێزەکێ ڕژێمو تورکیای دەستش پنەکەردەن. ئامانج جە جموجوڵەکەی سەرەڕاو وێ ئامادەکەردەی پەی پەلاماردای (پەکەکە-PKK)ی، گەمارۆدای و دەورپێچکەدای گەریلاکان.
هاموەخت جە شیلادزێ فەرماندێۋی پێشمەرگە و هامڵاتیێۋ دەستگیرێ کریێ. جەی بارەۋە ئاژانسو هەۋاڵو ڕۆژنیوزی ۋەڵاۋشکەردەۋە: "فەرماندە (عیسا هریاشکی ڕێکانی) یۆ جە فەرماندەکانو لیواو شێخ سەباح بارزانی سەربە هێزەکانو پێشمەرگەی کە سەر بە (پەدەکە-PDK)یەن و هاموڵاتی (جگەر حەمید کەریاردری) جەلاو دەستگاو پاراستن-یەۋە دەستگیرێ کریێنێ". تا ئیسە هۆکارو دەستگیرکەردەی دیار نییەن، بەڵام باس جە ئانەیە مەکریۆنە کە ڕەنگا نامبریێ ناڕازیێ بیێبانە جە هامکاریکەردەی تورکیای و جەنگکەردەی چەنی جمیەرو ئازادی کوردستانی بە ڕابەرایەتی (پەکەکە-PKK)ی. چونکە ۋڵتەریچ بەهەمان هۆکار ژمارێۋی فرێ هاموڵاتیێ و پێشمەرگێ دێرینی هەر جە شیلادزێ و بادینان دەستگیرێ کریێ-ێنێ و تا ئیسێچە ژمارێۋشان چارەنۋیسشان نادیارەن. بەگردی بادینانیەکێ ناڕازیێنێ جە جاشایەتی-کەردەی پەی تورکیای و هێرشکەردەی پەی سەرو (پەکەکە-PKK)ی.لەیلا خالید سەردای لەیلا گیوڤەن-ێش کەرد

جە ئامەد لەیلا خالید ئەندامەو مەکتەبو سیاسیى ڤەرەو رزگاریى فەلەستینی لەیلا خالید سەردای لەیلا گیوڤەن-ێش کەرد کە 159 ڕووێن دژ بە گۆشەگیری مانش جە واردەی گێرتەن.

جە شارو ئامەدو کوردستانی، لەیلا خالید ژەنە چالاکۋانە و شۆڕشگێڵە و ئەندامەو مەکتەبو سیاسیى ڤەرەو رزگاریى فەلەستینی کە جە ئاستو عەرەبی و جیهانی کەسایەتییە دیار و نامییەنە، سەردای لەیلا گیوڤەن هامسەرۆکەو کۆنگرەو گلێرگەی دیموکراتیکی - کەجەدە و پارلەمانتارەو هەدەپە-یش کەرد کە 159 ڕووێن دژ بە گۆشەگیرکەردەی ڕێبەر عەبدوڵا ئۆجالانی مانش جە واردەی گێرتەن.
جە سەردایەکەشەنە لەیلا خالد باسش جە پەیوەندی تاریخی کوردی و فەڵەستینی و پتەوتەرکەردەیش کەرد و هامکات پەشتیۋانی وێش و گەلەکەیش پەی لەیلا گیوڤەن و هامڕا مانگێرەکانش و گەلو کوردی دووپات کەردەۋە و داۋاش جە لایەنە پەیوەندیدارەکان کەردە، تا داۋاکاری لەیلا گیوڤەنێ و هامڕا مانگێرەکانش قبوڵ بکەرۆنە.
جەلاو وێشەوە لەیلا گیوڤەن-ەێچ سپاس و ستایششو لەیلا خالیدیش کەرد و جەختش جە پەشتیۋانی وێش و هەدەپەی پەی گەلو فەڵەستینی و کۆشایشە ئازادیۋازیەکەیش کەردەۋە.باڵەپڕە جەنگیەکێ تورکیای شەنگالشان بۆردومان کەردەوە

باڵەپڕە جەنگیەکێ ڕژێمەئەرەگێرەکەو تورکیای کۆمەڵگەو دووگرکێ سەر بە شەنگال-یشان بۆردومان کەرد و جە ئاکامشەنە زیانی فرەی مادیش شۆنیەر ئۆمان.

ئارۆ 4 شەممە سەعات 10:40و وەڵێ نیمەڕۆی بە وەختو هەرێمەکەی، باڵەپڕە جەنگیەکێ ڕژێمەئەرەگێرەکەو تورکیای کۆمەڵگەو دووگرکێ سەر بە شارو شەنگال-یشان بۆردومان کەرد. جە بۆردومانەکەنە سەرەڕاو زیانی ماددی فرەی کە بە یانێ هاموڵاتیانی یاوان و خەڵکیش تووشو نیگەرانی کەردەن.
یاگێ ویروستەیەنە، ئینە یەکەم جارەن جە 2020نە شەنگال بۆردومان بکریۆنە و وەڵتەریچ جە 2019نە چەندین جارێ ناوچەکە بۆردومان کریابێ و بەهۆشەوە چەنڎین شەڕڤانێ وهاموڵاتیێ ئێزیدیێ شەهیدێ و بریندارێ بیێنێ و زیانی فرەی ماددیش جە هاموڵاتیانو هەرێمەکەی دان.
هەرپاسە جە 15و ئابو 2018یەنە، مام زەکی شەنگالی ئەندامو کۆردیناسیۆنو جڤاکی ئێزیدی و ئەندام جە کۆنسەو ڕاۋەبەری کۆماجڤاکێن کوردستانی-کەجەکە، جە ئاکامو بۆردومانو واویەرە جەنگیەکانو تورکیای ئەرەگێریەنە شەهید بیەبێ،
بۆردومان کەردەی یەکینەکێ یەبەشەی جە سەروەختێوەنە مەکریۆنە کە یەبەشە بە یاسا بەشێوەن جە ئەرەمەزیاو وەرگیری وپارێزنای و هێزە چەکدارەکێ ئێراقی و بۆردومانەکە ڕاستە ڕاست دەستدرێژیەن دژ بە سەروەری ئێراقی، بەڵام سەرەڕاو ئانەیە حکومەت و دەسەڵاتدارێ سەربازیێ و ئیداریێ ئا وڵاتەیە بێهەڵوێسێتنێ و کاروەدایشان وەرانوەر بە تورکیای نییەن و ئانێەچە هاندەرەن پەی ڕژێمە ئەرەگێرەکەو تورکیای تا درێژە بە هێرشێ و بۆردومانەکانش بڎۆنە.پلاتفۆرموو هۆرام-ی: پالاتفۆرکەما ئیرادەو وێڕاوەبەری خە‎ڵکو هۆرامان-یەن

پلاتفۆرموو هۆرام-ی بە بۆنەو 2 سیاوکامی 21 فبریوەری ، پەنجەمین ساڵڕۆ ئەرەمەرزنایرەو وێش ئەرەیاونایاش دان و پلاتفۆرموومەکەیشان بە ئیرادەو و وێڕاوەبەری خە‎ڵکو هۆرامان-ی بەنامێ کەردەن و ئاشکراش کەردەن: "تا یاوای بە ئامانجی درێژە بە کۆشای و خەباتی مەدێمێنە".

جە پەنجەمین ساڵیادو ئەرەمەزنایشەنە، پلاتفۆرموو هۆرام-ی ئەرەیاونایێوش دا و دلێشەنە ئامان:
خەڵکو وەشەویسوو هۆرامانی و هۆرامی زوانا، هەر پاسە کە زاندێ پلاتفۆرموو هۆرام-ی بە هام ویری هۆرامایا دلێ و بەری جە 2 سیاوکامی وەرانوەر بە 21-2-2015 جە بەروو وەڵاتیوە جە رۆ جیهانی زوانی مەرزیارە. ئەرەمەرزیارەو پلاتفۆرموو هۆرام-ی جە رۆ زوانی ئەذایی پێ وێش هەنگامێ بێ، پێ دما ئۆمای ئا هەناسا کە پی فۆتیاو زوانەکەیما روانە هۆرکێشیەنی. بەڵام بە وەشحاڵیوە مشیۆم بواچمێ کە پلاتفۆرموو هۆرام-ی سەرەڕاو ئەرکداری وێش پێ پارێزناو زوان و تایبەتمەندیەکا کەس و کۆمەڵگەو هۆرامی، ئەرەمەرزنایرەو سیستمێ پسۆ وێڕاوەبەردەی پێ پارێزناو شناسوو هۆرامیا و ژیوایشا پسۆ هەنگامەو بنەڕەتییە جە خەباتوو وێشەنە وینۆ. مشۆم واچمێ پلاتفۆرموو هۆرام-ی ئامانجش ئەرەمەرزنایرەو سیستموو وێڕاوەبەردەیا جە هەرێموو هۆرامانینە کە کەوتەن بەشوو پانیشت و وەرنیشتوو وەڵاتیوە
ئێمەی هۆرامی مشیۆم جە هەر یاگەنە کە هەنمێ بە پاڵپەشتی جە ویروو وێڕاوەبەردەی، شناسنامەو تایبەتمەندیەکاما پارێزنمێ. پێ یاوای بە ئاواتەکاما و وەرگێرتەی جە ئا ناحەقیا کە بە زانایانە و نەزانانە وەرانوەرماوە کریەنێ، داواما ئانەن گرد کەس پسۆ ڕابەرێ و ئەرکدارێ وێش وینۆنە. هەر پاسە ئانە کە دەسشەنە مەیۆنە، پێ پارێزناو شناسەکەیش و ئاوەدانی وەڵاتەکەیش گیرۆش وێ. پلاتفۆرموو هۆرام-ی ساحێبوو ویر و فەلسەفێوەن کە گرد کەس تاوۆ یاگێ وێشەنە، بە بێ ئانەی کە چەمەروانوو کەس و لایانێ بۆ، ژیوایە ئازاد، گەلمیر و یەکسان پێ وێش و کۆمەڵگەکەیش ڕێکبوزۆنە. \ جە پەنجەمین ساڵڕۆ ئەرەمەرزناو پلاتفۆرموو هۆرام-یەنە، سەرەڕاو مۆبارەکبایی کەردەی ئی ڕوەیە جە گرد هۆرامیە و گەلەکەیما، داواما جە هام ویراما هەن کە بە رێکوستەو وێشا جە بەشەکا کۆمەڵایەتیی، کەسایەتیی، سیاسیی، ئابووریی، هۆنەریی، ژیوگەپارێزنایی، ژەنا و جوانا جە دەگایا و شارەکانە، میراسێ سرووشتی، تاریخی و نەتەوەیی جە فۆتیای پارێزنانە. باورما ئانەن کە خۆڵکی هۆرامی جە ویەردەنە هەنگامێ گەورێ و مۆدێلێ گەلمیر و ئازاد و یەکسانیش پێ ژیواو وێشا ڕووبە وێ-ڕێکوستەی نیێنێ. پەنەوازەن کە کەسی هۆرامی بە باوری دیموکراتیک بە وێش، جارێ تەر بتاوۆنە پێ سەرکەوتەو نەتەوەکەیما بە تایبەت هۆرامیا، نەقشێ پرشنگدار و کاراش جە بونیادنیای وەڵاتێ ئازاد و یەکسان و فرەڕەنگ ببۆنە. سەروو ئا ئەساسەیە، مشیۆم تا یاوای بە قۆناخێ کە شایستەو ژیوایە ئازاد و دیموکراتیکیەن، نە تەنیا ڕوێ، بەڵکو گرد ڕوێما کەرمێ بە رۆو کۆشیای پێ مافەکاما.گروپو وێبەخشو تەوێڵێ بەردەوامەن جە ڕووبەڕووبیەی (کۆرۆنا)ی

جە تەوێڵێ پەی ڕووبەڕووبیەی و تەشەنە نەکەردەی (کۆرۆنا ڤایرۆس)ی ژمارێو چالاکوانێ وێبەخشێ چەنڎین دامودەستگایێ حکومیێشان دەرمان شانی کەردێ.

دمابەدمای ئانەیە کە جە شارو تەوێڵێ و دەوروبەریشەنە چەنڎین هاموڵاتیێ تێستو کۆرۆنا ڤایرۆسی کریێ و تێستەکێشان ئەرێنیێ بیێ، ژمارێو چالاکوانێ وێبەخشێ شارەکە پەی ڕووبەڕووبییەی ڤایرۆسەکەی و زیاتەر تەشەنە نەکەردەیش گرووپی وێبەخششان دروستکەردەن و هەڵمەتو دەرمان شانایشان دەست پنەکەردەن و تائیسە جە تەوێڵێ و دەوروبەرشنە چەنڎین یاگێ گردیێ و دامودەستگایێ حکومیێشان دەرمان شانی کەردێنێ. ئارۆ دوە شەممە، جە بەردەوامی هەڵەمەتەکێنەشانە چالاکوانە وێبەخشەکێ ژمارێو دامودەستگایێ حکومیێ شارەکەیشان دەرمان شانی کەردێنێ کە بریتیێنێ جە: یاگە گردیەکان، بنکێ و بارەگایەکێ پۆلیس، ئاساییش، نشینگە، دەروازەو سنوری و بازگەکێ ناوچەکەی.
هامکات چالاکوانە وێبەخشەکێ سەبارەت بە ڕاکارەکێ وەرگیری و وێپارێزی جە کۆرۆنا ڤایرۆسی زانیارێ بە هاموڵاتیان مەڎانێ و جە مەتەرسیەکانو نەوەشیەکەی کە بییەن بە پەتا و بە خێرایی جە هەورامان و کوردستان و جیهانەنە وەڵاو مەبۆنەوە وشیارێشان مەکەرانێوە.یارسان و هەورامان

یارسان و هەورامان جە دێرینە تا ئارۆ پەیوەندێ و ئامێتێ هەنتری بیێنێ و چی پەیجۆرەنە نۋیسەر ئیبراهیم شەمس زانستیانە مژارەکەش شەی کەردەن.

یارسان یانی یارانوو سانی، (یاران+ سان)، سان یا سوڵتان، ناسنامو ڕابەرو مەسلەکو ئەهل حەقیەن.سوڵتان ئیسحاق یا سەهاک رابەرو ئەهل حەقی، ئی ئایینشە جە قەڕنەو هەشتی کۆچی نیانەرە. جە کتێبەکەشەنە بە نامێو (کلام سرانجام) ئامان کە یارسان هەر جە ئەزەڵەنە بیەن. بەڵام پێسەو سڕ و ڕەمز و ڕازی جە بەینوو گەورەکاشانە مەنەن تا یاوان لاو سوڵتانی ئادٚ کەردٚەنش قانوون. سان واتما سوڵتان ئیساق بیەن و یاریچ مەبەس یارانوو سوڵتانیەنێ. ئی یارانێ سوڵتان کەردٚێنێش چن بەشێ: یاران: هفتن، هفتوانه، هفت نفر اهل قول طاس، هفت هفتوان، چهل تن، چهل چهل تنان، هفتاد و دو پیر، نود و نه پیر شاهو، شصت و شش غلام کمربند زرین، هزار و یک غلام خواجه صفت، بیور هزار غلام و بی ون غلام.
هەر چن ئی ئایینە بە نامێو سوڵتان ئیساقیەو مژناسیو، بەڵام فرە زووتەر بیەن. جە واقێعەنە ویەردٚە نیشانەش دان کە ژیوار و شارەسانیەت جە هەورامانەنە بنەڕەتش فرە قووڵا. یانێو وەڵێ ئانەیەنە ئەریاکێ بەیانە ئیران،هەورامان ژیار و ژیوای کۆمەڵگایانەش بیەن. چا وەختەو کە ئینسان جە هەورامانەنە دەسش کەردٚەن ژیوای، دینیچش چنی بیەن. بە پاو دەوڵەمەندی ویەردٚە و ئایین و فەرهەنگوو هەورامانی، متاومێ واچمێ دین جە هەورامانەنە ئی پلێشە ویارناینێ: 1- ئایینە دێرینەکێ وەڵێ ئامای ئاریاکا 2- ڕۆجیار پرێسی (میترائیسم) 3- زەردەشتی 4- مەسیحیەت 5- یارسان 6- ئێسلام(تصوف بە پاو ئا ویر وباوەڕە هامبەشا کە ئینای بەینوو ئایینوو میترای و یارسانی، پاسە دیارا کە یارسان فرەتەر بە ئایینوو مێهری نزیکتەرا تا زەردەشتی. و دماو ئێسلامی و جە بەین لوای هەروەرەنەی ئایینوو ئێرانیەکا، یارسان زهوورش کەردٚ و جە قرنەو ئەوەڵیەکاو ئێسامی وێشا دیاری دا.
ئایینوو یارسانی ساڵەها جە هەورامانەنە فەعالیەتش بیەن . قەڕنەو چواری کۆچی شاخۆشین یۆ جە ڕابەرەکاو یارسانی پەی بەینێوی قەڵاو پاڵنگانیش گێرتێنە و چاگە دەسش کەردەن بە وەڵا کەردەی عەقیدێ وێش. بە واتەو نامێق هەورامی پیرشالیار یۆ جە مۆقەڕەباو شاخۆشینی بیەن. دەلیلەو ئینەیە کە هەورامان و قەڵاو پاڵنگانیش پەی ژیوای هۆرچنیەن، نزیک بیەی بە پیرشالیاری بیەن. جە متوونوو یارسانی کەلامێو جە پیرشالیاری ئامان کە گەرەکشا واچۆ پیرشالیار پیرێوی یارسانی بیەن : یاشای ساحیب شەرت، یاشای ساحیب شەرت ئامانەن ئامان یاشای ساحیب شەرت ئاسارش بەرئارد وردش کەرو بەرد کنگور دنیا دنیاش کەرد وەگرد
قازی عەبدوڵڵا شەیدا جە تاریخوو سەلاتینوو هەورامانیەنەماچۆ: «چوون باریەبەگ نیشت یاگێ تاتەیش (445 کۆچی مانگی) کناچێ حاکموو دێوەزناویش ئاردە و قەڵاو هەورامانیش مەحکەمە کەردە. دەگاو نوێنی کە بە ئێرس یاوابێ ژەنەکێش ، ئاودانەش کەردەو .گردوو دەگایاو هەورامانیش گێرتێ بێجگە سلێنێ . دەگاو هەواس ئاوایچ کە دەگایوە پڕ جەمعیەتە بێ ، گرد کاکەیێ بینی (یارسانیێ) ڕۆ جمعەی خەڵکوو سلێنێ لوای بێنی جمعە، کاکەیەکێ مجیای ملشارە و دەگاکێشا گێرتە و خەڵکەکەشا کوشت. » (تاریخ سلاطین هورامانو مظفر خان بهمن سلطانی ص 385) ئینە نیشانە مذۆ جە قەڕنەو 5 و 6یەنە جە هەورامانەنە ئایینوو یارسانی ڕەواجش بیەن. من باسوو هەواس ئاوایم کەرد کە جە دوەسەد ساڵێ وەڵێ ئامای سڵتانی بە مەزەبوو یاری بیێنێ. دماتەر بە مسڵمان بیەی خەڵکوو هەورامانی یا بە ئیجبار کۆچشا پنە کەردێنێ یا کوشتێنێشا. جە شەرەکانەنە یاگێو هەن بە نامێ سووڵەو کافرا پاسە بزانوو کافرێ مەبەست هەر ئی یارسانیێ بیێنی کە چاگە وسێنێشارە واری و کوشتێنێشا. ئینەیە زیاد کەروو کە هەورامان خاستگاو ئایینوو یاری بیەن.
یارسانیێ گۆرانێ بیێنێ و ئیسەیچ مەنتەقێوشا هەن پا نامێ نزیکوو کرماشانی . مینوورسکی ماچۆ گۆرانێ جە ئاسڵەنە گاوبارە بیێنێ کە ئەوەڵ یاگێشا جە مەنتەقەو خەزەر و دەیلمان و تەبەرستانی بیێنە. ئی قسێ هەر ئانێنە کە بڕێو عەقیدێشا ئانێنە هەورامیێ کە جە واقێعەنە گۆرانەکێنی ئەسڵشا جە پارتەکا بیەبۆ نەک مادەکا. کە ئەڵبەت ئی عەقیدێ ئاننە محکەمە نیەنە . (منبع) گردوو گەوراو یارسانی جە شاخۆشینی گێرتە تا بابا سەرهەنگ و بابا ناووس سەرگەتی و پیر داود و پیر موسا و تا سڵتان گردێ هەورامیێ بیێنێ و بە هەورامی شێعرەشا واتێنە.
ئەیوب ڕۆسەم ، یارسان (لێکۆڵینەوەیەکی مێژوویی دینییە سەبارەت بە کاکەیی) مەڵبەندی ڕۆشنبیری هەورامان ، چاپی دووەم2006 یارسان پەنج ڕابەرێ گەورێ دینیێش هەنێ کە ڕۆحوو خوذای لوانەنە قاڵبشائی پەنج کەسە ئینێنێ : 1-باڵۆڵی ماهی 2- بابا سەرهەنگی دەوذانی 3- شاخۆشینی لۆڕستانی 4- بابا ناووسی سەرگەتی 5- سوڵتان ئیساقی بەرزنجی ئی پەنج ڕابەرە گەورەتەرین کارێگەریشا بیەن پەی گەشە و وەڵابیەو ئی ئایینیە گەرەکمانە پێوەزی ئینیشا چنی مەحاڵوو هەورامانی بزانمێ پەس کورتە باسێو سەروو ژیوایشا چێگەنە منیەیمێرە : 1- باڵۆڵی ماهی : بە پاو کتیبوو سەرئەنجامی یەکەم کەس کە هەوڵش دان پەی گەشە و ترۆقوو ئایینوو یارسانی ، باڵۆڵی ماهی بیەن ئی شەخسە جە قەڕنەو دوێ کۆچی جە لۆڕستانەنە ئامان دنیا و هەر چاگە دەسش کەرذەن به وەڵا کەرذەو ڕاو ڕەسموو یارسانی و پەی ئانایە جە هەرمانەکێشەنە بە ئاکاموو وێش بیاوۆ ، ڕوەش کەرذێنە هەورامان دڵنیا بیەن جە هەورامانەنە زەمینەو کار کەرذەیش هەن و هام ویرێش چێگەنە فرێنی . ئی شەخسە پلە و پایەش لاو یارساناوە فرە بەرزا . یۆ جە شاعێرەکا (دەروێش نەورۆزی سپرانی)جە بارەشەوە ماچۆ : باڵۆڵ زاتێوەن زاتی یەگانە عامیان ماچان باڵۆڵ دێوانە کێ دی دێوانە وەی تەور دانا بۆ مەرگە و نە مەیدان گەردوون زانا بۆ 2- بابا سەرهەنگی دەوذانی : ساڵۆ 324ی کۆچی جە دەور و بەروو کەشوو شاهۆی ئامان دنیا . موریدێ فرێش سەروو ئایینوو یاریەو تەربیەتێ کەردێنێ . خەڵکوو هەورامانی و بە تایبەت دەگاو تەوێلی ئاذی بە شەخسێوی غازی مزانا کە پەی دینوو ئێسلامی غەزاش کەرذێنە ، بەڵام وێش پێچەوانەو ئی قسێ ماچۆ. قەبرەش ئینا جە تەوێڵێنە . 3- شاخۆشینی لۆڕستانی : ساڵۆ 406ی کۆچی جە لۆڕستانەنە جە ئەذای بیەن بە باوەڕوو یارسانیا ئی شەخسە پێسەو حەزرەتوو عیسای بێتاتە ئامان دنیا . جە هەمەذان وانایش تەمامنان جە سنعوو 32 ساڵەیەنە ڕۆحوو خوذای چنیش تێکەڵ بیەن و بیەن بە ڕابەروو یارسانی کەسانێو پێسەو بابا تاهێر هەمەدانی ، کاکا ڕەدا ، پیر صذروو شاهۆی ،… وەردەسێش بیێنێ . جە باسوو فەلسەفەو دووناودوونی شاخۆشین وەڵێنە ئێمام عەلی بیەن ڕۆحش واڕیانەو دلێ جسموو شاخۆشینی . بە باوەڕوو یارسانیا پیرشالیار مۆریدوو شاخۆشینی بیەن بە پیرشالیرری فەرمانە مذۆ ئەسپه وەروینەکەیش پەی جە بەین بەرذەی دژمەنا و ئایینوو یاری زین کەرۆ : شەهریار دین شەهریار دین ئەز چەنی تۆمەن شەهریار دین جڵەو دوودم وەدەستەن نگین وەوارمای شا بەورت کەرە زین 4- بابا ناووسی سەرگەتی : نامێش ئیبراهیم کوڕوو ئەحمەذی جە ساڵۆ 447ی کۆچی دەگاو سەرگەتیەنە پەیذا بیەن جە مەنتەقەو هەورامانیەنە دەسش کەرذەن بە ئێڕشاد سەروو ئایینی یاری . هەم مۆریدێ فرێ و هەمیچ ناحەزێ فرێش بیێنی ئانێ کە چنیش ململانێشا کەرذینە ، دماوە گرد بابە مۆریدێش . وێش ماچۆ : ئەز ناوسەنان جەی بەرزە ماوا ئاسیاوم نیاوە جەی تاش کاوا هەر کەس نەهاڕۆ بە لا نیاوا فەردا مەوینی ڕووشان سیاوا
5- سان سەهاکی بەرزنجی (سوڵتان ئیساق)
سلتانیساق (سلطان اسحاق) پیروو گەورەو یارسانەکان کە جە باوەڕوو ئاذێشانە خوا حلوولش کەرذەنەنە ڕوحیش و زاتێوی مۆقەدەسائا . بەڵام جە باوەڕوو ئەوساینوو خەلکوو مەحاڵوو هەورامانی سلتانیساق ئەولاذەو پێغەمەری و براو کۆسەو هەجیجی و شەخسێوی فرە مەبارەک و مۆقەدەسا و هەر ژەنێوە زارۆڵەش نەبۆ ئەگەر بلۆ تەوافش زارۆڵەش بۆ و هەرکەسیچ شێت بی بەراش وزاشەنە مەرقەذوو سلتانی وەش بۆوە. سلتانیساق کێ بیەن؟ سلتانیساق کۆڕوو شێخ عیسای بەرزنجی جە قەڕنەو هەشتێ کۆچی جە بەرزنجەو ئێراقیەنە مەی دنیا تاتەش پێشەواو تەریقەتوو قادریەی بیەن دماو مەرگوو تاتەیش چنی براکاش سەروو مەسەلێو یاگەنشینی ئیختلافشا گنۆ بەین چوون قەسدوو گیانیش کریۆ چاگەنە بەر مشۆ و مەی جە مەحاڵوو هەورامانی جە واروو شاروو نەوسووذێ کەراخوو ڕۆخانەو سیروانی جە یاگێوەنە بە نامێ پرذیوەری کە ئیسە بە دەگاو شێخای مژناسیۆ منیشۆ و چاگەنە دەس کەرۆ بە عێباذەت و پۆختەکەرذی نەفسی و دماو ئانەیە وەڵا کەرذەو باوەڕەکاو وێش ئی شەخسە جە قەڕنەو هەشتی کۆچیەنە بیەن. ئاکەسی تاریخشا وەنەن مزانا چی دەورانەنە کە دەورانوو بێ دەوڵەتی و دەرەبەگایەتی جە سەرانسەروو ئێرانیەنە بیەن مەیدان واز بیەن پەی وەش بیەی فکر و ئەندیشێ جۆراجۆری پێسەو حرووفیە و نۆقتەویە و بەکتاشیە و هەر پاسە ئەلحەقێ. کە ڕیشە و چووزەوگرذوو ئی مەکتەبا تەسەوف بیەن. سلتانیساق مەکتەبێوی تێکەڵاوی (فەلسەفە و تەسەوف ) وەش کەرۆ و تەفەکۆراتوو وێچش وزۆنە دلێش و بە تەمامی مەزەبێو مارۆنە کە هیچش ئەو ئێسلامی مەشۆ .چی مەکتەبەنە عەقیذێ بە چوار عۆنسۆر مەی وەروو چەمی . عەقیذێ بە ئاوی بۆ هۆو ئانەیە فرەتەروو ئەلحەقا وێشا بە ئاوی نمەشۆرا هەر پاسە عەقیذێشا بە دنیاو دما مەرگی نیا و بارەڕشا ئینەنە ئێنسان دماو مەرگیش فەقەت جسمش مرۆ و گیانەکەش ملۆ قاڵبوو یۆتەری و مەی دنیا و ئی مەرذەو زیننە بیەیە تا هەزار کەڕەتێ تێکرار بۆوە و جە کەرەتی هەزارو یەکۆمەنە یەکسەر پاک بۆوە و بە حەقیقەت میاڤۆ. پی مەسەلێ تەناسۆخ ماچا و ئانەیچە کە زاتوو خوای لوانەنە دەروونوو سلتانیساقی پنەش حلوول ماچا. یۆ جە ئادابەکاتەروو یارسانه کا سمێڵ نیایا. پیا مشیۆ تا ئاخروو عەمریش سمێڵێش نەتاشۆ و کەمێ نەکەرۆوە. ئیسە زیارەتگاو سلتانیساقی ئینا دەگاو شێخایەنە و هەر ساڵە دەها هەزار کەسێ جە قەڵخانیەکا و ئەلحەقەکا جە سەراسەرووئێرانوو ئێراقیەوە مەیا پەی زیارتوو پیرەکەیشا.
ئیبراهیم شەمس/پاۋە-هەورامان
سەرچەمە: هەورامان نێتجە هەوارمان پاڵنگێوە کەمیابە بە مرداری ئێزیاوە

جە ناوچەو (شاهۆ-کۆساڵان)ی سەر بە هەورامانی لاشەو پاڵنگێوێ کەمیابێ ئێزیانەوە کە هۆکارو مردارەبیەکەیش نادیارەن.

حەیدەر وەیسی وەرپرسیارو ژیوگەپارێزی پارێزگاو سنەی پەی دەستگاکانو یاونەری ئێرانی ئاشکراش کەردەن: "جە ناوچەو پارێزگاری کریاو (شاهۆ-کۆساڵان)ی کە سەر بە هەرێمو هەورامان-یەن لاشەو پاڵنگێوێ جە نزیک دەگاو زوم-ی بە مرداری ئێزیانەوە و تا ئیسە هۆکارو تەلەف-بیەکەیش نەزانیان و بڕیارە جە ڤیتەنەری سنە-یەنە تۆکاریش پەی بکریۆنە تا جە ڕاشەوە هۆکارو مرداربیەکەیش دەستنیشان ببۆنە".
پڵنگ یان پاڵنگ جە بنەماڵەو کتێن و 37 جۆرێش هەنێ و نیشتمانشان سەرتاسەرو دنیایەن بێجگە جە ئوسترالیا و جەمسەرەکێ سەرین و وارینی. وەڵتەر جە هەورامان و کوردستان-ەنە چەنڎین جۆرێ پلنگێ ژیوێنێ، بەڵام جە ئارۆنە تەنیا یەک دووێ جۆرێشان هەر فرە بە کەمی مژیوانێ.
ناوچەو پارێزگاری کریاو (شاهۆ-کۆساڵان)و هەورامانی یۆ جە پەنج ناوچە پارێزگاری-کریاکان ئوستانو سنە-یەن و ڕووبەرەکەش 57 هەزار هکتارێ-ن و بەی تەورە گەورەتەرین ناوچەی پارێزگاری کریان و دلێشەنە بە گرد شێوازێ ڕاوە و نێچیروانی و داربڕیەی قەدەغەن.کەجەکە: مانگێرتەی و چالاکیێ گەلەکەیمان بە ڕۆچێ خێرێ حسابێنێ

کەجەکە: "بە پاو ئیسلامی هەر کارێۋ جە ئاستو ڕۆچێنە بۆنە خێرەش گەورێنە. ئەردۆغان و ڕژێمەکەش ئیسلامی پەی مەرامی تایبەتیشان بەکاربەرانە و بە پێچەۋانەو ئیسلامی نکۆڵی جە کوردی مەکەرانە. پۆکەی هەر چالاکیێ دژشان ئەنجام مدریۆنە عیبادەتەن و بە ڕۆچێ خێرێ حسابەنە.

ۆمیتەو باۋەری کۆما جڤاکێن کوردستان - کەجەکە بە بۆنەو مانگەو ڕەمەزانی پیرۆزیەۋە ۋەڵاکریاش دان و ئاشکراش کەردەن: "هەر چوون موشریکەکێ مەککەی سەرەتا ئیسلامشان ڕەتکەردەۋە و ستەمشان ۋنە کەردێ، ئیسەیچ ڕژێمە قڕکەرو و نکۆڵیکارەکەو تورکیای، بەهەمان شێۋە کوردی ڕەت مەکەرۆۋە و دڕندانە هێرشش مەکەرۆنە سەر. کورد جە بارودۆخێ چامنەنە دەست بە ڕەمەزانی پیرۆزی مەکەرۆنە. چەندین مانگێن هەزاران ڕۆڵێ کوردی دژ بە ستەم و زۆرداری ئاکەپەی و ڕژێمەکەیش وو گۆشەگیر ئیمرالی ئینێ مانگێرتەی جە واردەیەنە. یەک هەفتەن کە 15 گەنجێ تەرێ کوردی دەستشان بە ڕۆچێ تا مەردەی کەردەن. ئەڎێ کوردی کە دەنگو ویژدانی و ئاکارو پاکیەنێ چەنی ڕۆڵە مانگێرەکانشان ئینێ چالاکی و مانگێرتەیەنە. جە قورئانەنە ڕۆچەگێرتەی کەسێۋی بە پارێزنای شکۆ و ناموسیش باس کریان. پارێزنای بەهاکێ وڵاتی و شناسنامەی مەگنانە چوارچێۋەو پارێزنای ناموسی و ئانێچە بە ڕۆشنی جە ئایەتەکێ قورئانیەنە باسش کریان. هەر کەسێ جەی چوارچێۋەنە ژڵێیۆۋە بێگومان خێر و پاداشتی گەورەش پەی ئامادە کریان. بە پاو ئیسلامی هەر مانگێرتەی و چالاکیێ جە چوارچێۋەو ڕۆچێنە ئەنجام بدریۆنە و بە ڕۆچێ خێرێ مەیۆنە ئەژمار و خێرێ گەورێشان هەنە. بە گرد پیمانێ، ڕەمەزان ۋەڵێ گرد نەتەوە و ئەتنیکێ پەی گەلو کوردی بە تایبەتی جە کوردستانی سەرین ۋەرپرسیاری ئایینی و نەتەوەیی و ویژدانی مەزنەن".
کۆمیتەو باۋەری کۆما جڤاکێن کوردستان - کەجەکە، هێرش پەی سەرو ئەڎایا کوردی شەرمەزار مەکەرۆنە و بە بێڕێزی بە کوردی و مرۆڤایەتی و ئیسلامی نامێش بەردەن و دەستنیشان کەردەن: " مشیۆم جە ڕەمەزانەنە وەڵامو ئا بێڕێزیە و ستەم و زۆرداری ئاکەپەی بە گوڕدای بە کۆشاییشی بدریۆۋە. چونکە مانگەو ڕەمەزانی مانگەو عیبادەتیەنە و جە ئیسلامەنە مدرامان دژ بە ستەمکاری عیبادەتەن و خێر و پاداشتیچش فرە فرە گەورەن".
کۆمیتەو باۋەری کۆما جڤاکێن کوردستان - کەجەکەی، سەبارەت بە سەرفیترە و زەکاتی ئاشکراش کەردەن: "سەفیترە و زەکات-دای بە دامودەستگایەکانو دەوڵەتی هەڵەن و هیچ خێرێ بە خاوەنەکەیش مەیاونونە. چونکە ئا دامودەستگێ دەوڵەتیێ زەکات و سەفیترەکەی مدانە بە چەک و بۆمبێ مداشاۋە سەرو وێشارە. پۆکەی پنەوازەن سەفیترە و زەکات بدریۆنە بە دامودەستگا کوردییەکان کە سەر بە جمیەری ئازادیەنێ. هاموەخت نمەبۆنە جە کوردستان و بەرو وڵاتی موسڵمانێ کوردی سەردای مزگییەکانو ئاکەپەی بکەرانە، چونکە چا مزگییانە درۆ، فیتنە، بوختان و فەساد ۋەڵامەکریۆۋە و داۋا کۆمەڵکوشکەردەی کوردی مەکریۆنە. خاستەرەن مسوڵمانێ کوردێ یانەکاشانە نما بکەرانە نەک مزگی ستەمکارانە. پنەۋازەن گەلو کورستانی وارینی بە ڕۆحیەتو سەرهۆردای شیلادزێ پێشۋازی جە ڕەمەزانی بکەرانە. کورد بە گردی ڕەمەزانی بکەرۆنە بە دەرفەتێ پەی یەکێتی نەتەوەیی و پێۋەرە ژیۋای و سفرەو ۋەربانگی بە هەست و ۋیر و ئازادی و پەشتوانی جە مانگیرتەی بڕازێۆۋە".کۆمیتەو ئیکۆلۆژی (کۆدار)ی سەرکۆنەو کاولکاری ژیوگەیش کەرد

کۆمیتەو ئیکۆلۆژی (کۆدار)ی پارێزنای ژیوگەی و جەنگەلەکانو زاگرۆسی بە ئەرکوو گردیی بنامێ کەردەن و جەختش کەردەنەوە کە هێزو گەریلای پارێزنەرو ژیوگەیەن.

کۆمیتەو ئێکۆڵۆژی کۆدار-ی (کۆمەڵگای دیموکراتیک و ئازادی رۆژهەڵاتی کوردستان) جە بەیاننامێوەنە سەرکۆنەو کاولکاری ژیوگەی و ئەوەبڕیەو درەختا زاگرۆس-یش کەردەن و گەریلاکێ وەرکەوتوو کوردستانیش جە وەرانوەروو ئا کەساوە کە پێ قازانجی تاکە کەسی زەرەر ئۆ ژیوگەی و سامانی میللی نەتەوەکەیما مذا ئەرکدارێ کەردێ . جە بەیاننامەکەو کۆمیتەو ئیکۆڵۆژی کۆداری ئاومان: بە درێژایی هەزاران ساڵان، هیچ کەسێ بە قەوارەو ئینسانوو ئی سەردەمەیە زەرەرش نەذان ئەو ژیوگەی و کاوڵش نەکەردەن . بە جۆرێ کە پێ گڵێرکەردەو زەرو و سەرمایەی جە هیچ پرنسیبێ وێش نەپارێزنان . بە تایبەت سیاسەتوو دۆڵەتەکا چێروو نامێ ملکی گشتی یا دۆڵەتی ، سیاسەتوو وشککەردەو رۆخانەکا و ئاوەکا ، بڕیەو درەختا پێ ساخت و سازی و فرەو کارەکا تەر کە بێیەنێ بە مەتەرسی پێ سەروو ژیوگەی رۆ بە رۆ فرەتەر بێیەنێ . کۆماروو قەنارەو ئیسڵامی ئێرانی پسۆ یۆ جە بێ مسئووڵیەتەرین دۆڵەتەکا جیهانی ، فرەتەرین بەشش جە کاوڵکاری ژیوگەی جە رۆژهەڵاتی ناوینەنە بییەن . بە تایبەت سیاسەتوو بەشکەردەو وڵاتی و سروەت و سامانی گردی سەروو مەسئووڵا و نزیکاشا چێروو نامێ ئنحساری یا پرۆژێ جیاوازێ ، یۆ چا هەنگاممانێ کە ڕاش بە فرەو کەسا دان کە دەسدرێژی کەرا سەروو جەنگەلەکا زاگرۆسی . هەر پاسە پێ قازانجوو مەسڵەحەتی تاکە کەسی یا لایانێ ڕوانە بە سەدان درەختێ بە بێ گێڵایۆ پێ پرنسیبەکا کۆمەڵگایە ئازاد و ئێکۆڵۆژی جە بەین بەرا .
پسۆ کۆمیتەو ژیوگەپارێزوو کۆداری بە ئامانجوو پارێزناو ژیوگەو وەرکەوتوو کوردستانی هێزەکا گریڵای ئاگادار و ئەرکدار کەرمێ . پەنەشا یاونمێ جە وەختێنە کە بە بۆنەو ئاژەو کرۆنای فرەو چالاکا ژیوگەپارێز و مەدەنی ئەرکوو پارێزناو کۆمەڵگایشا گێرتەن وێ یا چالاکیەکا وێشا مدرنێنێ . کەسانێ فرسەت واز پێ قازانجوو وێشا پەڵامارو جەنگەلەکا زاگرۆسییشا دان . یاگێ وێشەنە کە گریڵا پسۆ پارێزەروو سەرو ماڵوو گەلی و وڵاتی پێ سزاو داو ئا کەسا رۆڵوو وێش گێڵنۆ . هەر پاسە داوا جە گەلەکەیما کەرمێ کە پێ شناسایی ئا کەس و لایانا هەمکارێ هێزەکا گریڵای با و بە هەر شێوە کە تاوا ئا کەسا ئاشکرێ کەرا تا جە لاو هێزەکا گریڵای بە سزاو وێشا یاوا.جە بورسا جەنگاۋەرێ (هەبەدەهە)ی دەیان ماشینی (میت)یشان سۆچنێ

جە بورسا جە چالاکیێۋی کەم ۋێنەنە جەنگاۋەرێ (هەبەدەهە - HBDH)ی دەیان ماشینی هەۋاڵگریێ سەر بە ئاساییشی و (میت-MĬT)یشان سۆچنێ.

جەی بارەۋە جمیەرو شۆڕشگێڵی یۆگێرتەی گەلانی (هەبەدەهە - HBDH) ۋەڵاکریاش دان و ئاشکراش کەردەن:
"ئارۆ یەکشەممە 15ی ئەیلولو 2019ی، جەشارو بۆرسای جەنگاۋەرەکێمان دژ بە هەمبارەکێ یەدی ئەمین-ی چالاکی کاریگەشان ئەنجام دان. هەمبارەکە تایبەتەن بە ماشینێ هەۋاڵگریێ و سیخوڕیێ سەر بە ئاساییشی و دەستگاو سیخوڕی و هەۋاڵگری (میت-MĬT)ی تورکی. جە هەمبارەکەنە سەدان ماشینێ دەستنیشانێ کریێنێ و بە چەندین تەقنایێ پەیاپەیێ سەرجەمشان کریێنێ ئامانج و جە ئاکامەنە دەیان ماشینێ بە تەمامی سۆچنیێنێ و دلێنەبریێنێ و بە دەیانی تەریچ زیانشان ۋنە دریان.
(هەبەدەهە - HBDH) دەستنیشانش کەردەن: "چوون هەمیشە دەسەڵاتدارێ تورکیا دیسان چەواشەکاریشان کەردەن و بانگەشەشان کەردەن؛ گوایا بە شۆرتو کارەبای ماشینەکێ سۆتێنێ. پنەۋازی هەن هیچ کەس و لایێ باۋەڕ بە بانگەشەکەی نەکەرانێ و چوونکە دوورەن جە ڕاستییەوە و لاڕارە بەردەی ڕای گردیی و ئەۋەشارای چالاکیی جەنگاۋەرەکانمانە".جە ڕۆژاڤا شۆڕش و سەرهۆردای 19و تەمووزی 7 ساڵێش پەڕکەردەۋە

جە وەرنیشت (ڕۆژاڤا)و کوردستانی شۆڕش و سەرهۆردای 19 تەمووزی سەرەڕاو هێرشێ و ئاستەنگیەکان، پەڕدەستکەوتانە و سەرکەوتانە 7 ساڵێش پەڕکەردەۋە.

جە ساڵەو 2012ی،، سوریا دەستوەشو فاڕیای و ئاخێزی جەماوەری بی و جە گرد لایێ گەلێ و باوەڕیەکێ ئا وڵاتەیە دژ بە دەسەڵاتداری بەشار ئەسەدی و حزبەکەیش حزبو بەعسی بەپاخێزێ و پەیوەست پانەیە ناڕەزایەتیێ، ۋێنیشاندایێ و ڕاپیمایێ سەرجەم وڵاتشان تەناۋە. جەی بارودۆخەنە وەرنیشت (ڕۆژاڤا)و کوردستانی پشکەو شێری جە ناڕەزایەتیەکان ۋەرکەوت. چونکە ڕژێمە یۆ جە دمای یۆکانو سوریای تا بە ڕژێمەکەو بەشار ئەسەدی بیاوۆنە گەورەتەرین ستەم و زۆرداریشان دژ بە کوردی ئەنجام دابێ و ڕۆژاڤاشان ڕووبەڕوو قڕکەردەی، بەعەرەبکەردەی، کۆچبەری، فاڕای دیموگرافیای، بێشناسنامەکەردەی کەردەبێۋە و سەدان هەزار کوردێ جە شناسنامەی سوری بێبەشێ کریێ بێنۍ و بە بێگانێ دریێبێنۍ قەڵەم. هەر ئانە پاسەش کەردەبێ گەل چەمەڕایی دەرفەتێۋی بکەرۆنە تا وێش و نیشتمانەکەیش بە یەکجاری جە ستەم و زۆردای دەسەڵاتداری سوریای ڕزگار بکەرۆنە. ڕوودایێ و ڤیەرەکێ 2012ی جە سوریا ئا دەرفەتەشان ڕەخسنا و گەل جە 19 تەمووزو ئا ساڵێنە سەرهۆردای، ئاخێز و و شۆڕشش بەرپا بکەرۆنە. ئاخێز و سەرهۆردای و شۆڕشەکە یەکەم جار جە شارو کۆبانی چەخماخەش دا و جەماوەر جە کەمتەرین ماۋەنە شارەکە و دەوربەش جە دامودەستگەکێ ڕژێمی ڕزگارێ و پاکێ کەردێۋە. شۆنەو کۆبانی-یەرە، سەرجەم ناوچێ و شارێ ۋەرهۆرزو کوردستانی بە هەمان شێۋە ئاخێزێ و شۆڕششان کەرد. پی جۆرە جە عەفرین تا قامشلۆ و دێرێک و ئامودێ و بەشێۋی فرە جە وڵاتی جە دوژمنی ڕزگارێ و پاکێ کریێۋە و ئانێچە قۆناغێۋی نۊین و گرنگش پەی ڕۆژاڤای و سوریا بە تایبەتی و کوردستانی و وەرکەوتی دلینی بەگردیی خوڵقنا.
شۆڕشو 19و تەمووزی شۆڕشێۋی کۆمەڵایەتیی بێ سەرو بنەماو فەلسەفەو ڕێبەر ئۆجالانی و ۋێسەر و کۆنفەدراڵیزمی دیموکراتیکی ئاپۆیی پایەکێش بێنۍ و بە پێشەنگی (پەیەدە-PYD)ی ئەنجام دریا و جە ماۋێۋی هەر فرە کەمەنە بیبە نموونە و سومبول ئەی ئازادی و دیموکراسیی جە کوردستان، سوریا و ناوچەکەنە و هیۋاش پەی بێهیۋاکان ژیۋناۋە.. هەر جە سەرەتا شۆڕشیەۋە سەرەڕاو ئاستەنگیەکان، هێرشەکێ و گەمارۆ و دۆرپێچکەردەی ڕۆژاڤای، بەڵام پەیەدە و مسیارەکێ ڕێبەر ئاپۆی بە پەشتیۋانی گەلی کانتۆنەکێ ڕۆژئاڤایش مەرزنێرە و شۆنیشەرە فەدراسیۆنو سەرنیشتو سوریای بە بەشداری سەرجەم پێکئاما ئایینیێ و ئەتنیکیەکێ دروست کریا، گرد پێۋەرە بە قارەمانی ڕووبەڕوو هەر چەشنە هێرشێۋی بیێۋە و شۆڕشەکەشان پارێزنا و بناغەکەشان پتەوتەر کەرد و ئاڵتەرناتیڤو ژیۋای ئازاد و دیموکراتی گەلان و باوەڕیەکانشان جە سوریانە مسۆگەر کەرد. شۆڕشەکە سەلەمناچش کە تورکیا نەک تەنیا دوژمنو کوردیەن، بەڵکو دوژمنو سەرجەم گەلانو وەرکەوتی دلین-ی و مرۆڤایەتییەن.
دمابەدمای شۆڕشی جە سوریا و لاڕارە بەردەیش و ڤیەرەکێ ۋەرهۆرزی دلینی، ئارۆ جە کوردستان، سوریا و وەرکەوتی دلین-ەنە، شۆڕش و دەسکەوتەکێ ڕۆژئاڤای تاکە پارێزەرێ ئازادی و دیموکراسییەنێ و جە ڕۆژئاڤا گەلێ، ئاینێ، باوەڕیێ و چینە جیێ جیێکێ گلێرگەی پارێزیانە و پێۋەر ئازادانە و ئاشتیانە مژیۋانە و بیێنۍ بە داینەمۆ فاڕای چارەنویسو وەرکەوتی دلینی. هەر پۆکەی دەسەڵاتی فاشیست و نەژاردپەرەستەکەو ئاکەپە-مەهەپەی نۆکەرەکێش جە ئاستی هەرە بەرزەنە دژایەتیش مەکەرانێ.
ئارۆچ جە ڕۆژاڤا کوردستانی و سەرنیشت و وەرهۆرزو سوریایەنە و جە شۆڕشەکەشانە ژەنی ڕۆڵ و جایگاو کارا و فرە کاریگەر و تاببەت و پێشەنگش هەن و ئانێچە ژەنی سەرجەم جیهانش سەرسامێ کەردێنێ و کارێش کەردەن کە جیهان شۆڕشو ڕۆژئاڤای بە شۆڕشو ژەنێ بژناسۆنە. شۆڕش سەلەمناش کە دیموکراسیی ڕاسەقینە ئانەنە کە بەهاکێ گلێرگەی پارێزنۆنە، ئانێچە تەنیا و تەنیا جە ڕۆژاڤانە هەن. ژەنی و شۆشگێڵێ سەرتاسەرو جیهانی پەی ئەزموون هۆرگێرتەی جە شۆڕشی بە تاسە و سەرسامی ڕووەشان جە ڕۆژئاڤای نیێنە و هەم بەشدارێ شۆڕشی بیێنۍ هەم دمای ئازموون هۆرگێرتەی گێڵێێۋە پەی وڵاتەکانشان بینۍ دەنگ و ڕەنگو شۆڕشی و پیادەکەردەیش جە وڵاتەکانشانە.
ئارۆچ بەهۆکارو فراۋانبیەی و دەسکەوتە فرێ و فراوانەکێ شۆڕشەکەی و کۆبییەی گەلێ، ئاینێ و باوەڕیێ جیێ جیێ دەورشەنە، دژبەرەکێ شۆڕشی فرەتەرێ بیێنێ، بەڵام جە ۋەراۋەرەنە بە ڕابەرایەتی دروست و بەشداریکەردەی گەلی و باۋەڕیەکان جە ڕابەرایەتیەکەنە شۆڕش ڕۆچ بە ڕۆچ فەراۋانەتەر مەبۆنە و پیلانەکێ دژیش پووچەڵێ مەکەرۆنەۋە و هاموەخت بییە بە تاکە هیۋا پەی کۆتایی ئاۋردەیی ڕیشەیی بە کێشێ، ئالۆزیێ، قەیرانێ و جەنگێ و ونمتەی جە کوردستان، سوریا، تورکیا و وەرهۆرزی دلین-نە.کەجەدەکە-ئە: بەشدارێ ڕاپیمایی 9 نۆڤەمبەری بێدێ

کەجەدەکە-ئە ئاشکراش کەرد: "سەبای شەممە 9 نۆڤەمبەری دژ بە هێرشەکێ تورکیای پەی سەرو ڕۆژاڤاو کوردستانی جە ئەورووپا و وڵاتێ جیهانیەنە ڕپیمایی ئەننام مدریۆنە و وازیارێنمێ ئەۋاۋەجەمی بەشدارێش بێدێ".

دیۋانو هامسەرۆکایەتی کۆنگرەو گلێرگەی دیموکراتی کوردستانی جە ئەورووپا (کەجەدەکە-ئە--KCDK-E) جە ۋەڵاوکریێۋەنە ئاشکراش کەرد: "هێرشە ئەرەگێرەکێ تورکیای دژ بە ڕۆژاڤاو کوردستانی جە 9 ئۆکتۆبەری ساڵیادو گەلەکۆمەی میاندەوڵەتی دەستشان پنەکریا و تا بە ئارۆ بەقڕکەردەی نەتەوەیی و فاڕای دیمۆگرافیای بەردەۋامێنێ. دەوڵەتە زلهێزەکێ بە بێدەنگیشان ۋەرانۋەر بە هێرشەکێ تورکیای و هۆرکەردەی چراۋێ سەوزێ پەی هێرشەکان پیمانەکێ وێشان پاشێلێ کەردێ. بەڵام بە کۆشاییشی هامبەشی نەتەوەیی و میاننەتەوەیی، کورد و دۆستەکێش ڕووبەروو هێرشەکانو تورکیا و بێدەنگی و بێهەڵۋێستی زلهێزە جیهانیەکان بیێۋە و شەرمەزارێشان کەردێ".
کەجەدەکە-ئە بەلاشەۋە فرە گرنگە ئاجۆرە کۆشایشە نەتەوەیی و میاننەتەوەییە پەرەش پنە بدریۆنە و بەهێزتەر بکریۆنە و بانگەۋازیش کەردەن: " پنەۋازی هەن سەبای شەممە 9 نۆڤەمبەری کورد، ئازادیۋازێ، هونەرمەندێ، چەپێ، ئەنترناسیونالیستێ و دیمۆکراتیوازێ جە کوردستان، ئەورووپا؟و جیهانەنە مجیارە مەیڎانەکانبان و پێۋەرە و ئەۋاۋەجەمی هێرشێ و ستەمکاری تورکیای و تاقمە چەتەکانش شەرمەزارێ بکەرانێ و ببانە بە پشتیۋانێ ڕۆژاڤاو کوردستانی و مدرامانە بە شۆکەیش".جە ئێراق وێنیشادای و ناڕەزایەتی کوشتێ و بریندارێش ۋنە کەوتێۋە

جە ئێراق دووێ ڕووێن دژ بەگەندەڵی و نەبییەی خزمەتگوزاریەکان وێنیشادایێ و ناڕەزایەتیێ جەماۋەریێ ئەنجامێ مڎریانە و جە ئاکامشانە لایەنی کەم 2 وێنیشاندەرێ ناڕازیێ کوشیێنێ و سەدانی تەرێ بریندارێ بیێنێ.

جە ئێراق جە 3 شەممەی ۋیەردەۋە، دژ بەگەندەڵی و نەبییەی خزمەتگوزاریەکان بە تایبەتی دابین-نەکەردەی ئاۋێ و کارەبای وێنیشادایێ و ناڕەزایەتیێ جەماۋەریێ ئەنجامێ مڎریانە و دەیان هەزار کەسێ بەشدارێشانێ. سەرەتا جە بەغدادی پایتەخت وێنیشادایێ و ناڕەزایەتیێ دەستشان پنەکەرد و دماتەر چەنڎین شارێ و شارچێ تەرێ چوون، بەسرە، ناسرییە، کوت و نەجەف پەیوەستێ بەغدادیەکان بیێ و جە هیزی تا بە ئارۆ درێژە بە وێنیشادای و ناڕەزایەتیەکان مڎانە. سەرچەمەکێ هەۋڵی جە ئێراقەۋە ئاشکراشان کەردەن: "هێزە چەکدارەکێ سەر بە دەسەڵاتی بە تەقەکەردەی و بۆمبێ گازیێ پەلامارەو جەماوەری ناڕازیشان دان و ئانەیچە ئانڎەی تەر بارودۆخەکەش ئاڵۆزتەر کەردەن و جە ئەنجامشەنە لایەنی کەم 2 وێنشنادەرێ ناڕازیی کوشیێنێ و سەدانی تەرێ بریندارێ بیێنێ کە دەیانشان سەر بە هێزە چەکدارەکێ دەسەڵاتیەنێ، بەڵام دەسەڵاتدارێ ئێراقی ۋاتەنشان؛ 1 کەس کوشیان و 200 کەسێ بریندارێ بیێنێ کە 40شان سەر بە هێزە ئەمنیەکانێ.
سەرۆکایەتییەکێ حکومەتی و پارلەمانی بە بەیاننامێ جیێ نیگەرانی وێشان جە بارودۆخەکەی نیشانەدان و وازیارێنێ تا گرد لایێۋە ئارامی و هێمنی بپارێزنانە و ڕا نەڎانە ۋێنیشاندایێ و ناڕەزایەتییەکێ لاڕارە ببریانە و جە چوارچێۋەو یاسایەنە ژلێۋیاۋە. عادل عەبدولمەهدی سەرۆک وەزیرانو عێراقی جە بەیاننامێۋەنە ۋاتەنش: "وێنیشاندای مافی سروشتییەن، بەڵام کەسانێۋ هەنێ بە ئەنقەست وێنیشاندایەکێشان تێکێدێنێ و دروشمێ نایاسایێشان بەرزێ کەردێنێۋە". عەبدولمەهدی بەڵێنش دان، "داۋاکاریێ وێنیشاندەرە ناڕازییەکان کەردەییێ بکەریانە و لیژنە پەی شونیەرەلۋایشان و ۋنەکۆڵای جە هۆکارو تونڎوتیژیەکان دروست بکەریۆنە"
جەلایێ تەرەۋە، نمایندەیی تایبەت بە نەتەوە یۆگێرتەکان جە ئێراق جە بەیاننامێۋەنە سەبارەت بە بارودۆخ و ئاڵۆزیەکێ ئێراقی و کوشیای و برینداربییەی جەماۋەری ناڕازیی و هێزە ئەمنیەکێ ئێراقی نیگەرانیش بەرۋستەن و داۋاش جە هێزە ئێراقییەکان و جەماۋەری ناڕازی کەردەن: "تا پەنا پەی تونڎوتیژی نەبەرانی و ئارام و ئاشتیانە مامەڵە چەنی هەنتری بکەرانێ و هەر دووێ لێ پایبەندێ یاسای ببانە".هەپەگە: لە لێلیکان 2 سەربازی دوژمن کوژران

هەپەگە ڕایگەیاند لە لێلیکانی هەرێمی خواکورک لەدژی سوپای داگیرکەری تورک چالاکی ئەنجامدرا و لە ئەنجامدا 2 سەربازی سوپات تورک کوژران.

ناوەندی ڕاگەیاندن و چاپەمەنی هەپەگە لەسەر چالاکیەکە ڕاگەیەنراوێکی بڵاوکردەوە:
"سوپای داگیرکەری تورک 14ی ئایار لە هەرێمی نێوان گردەکانی کەڤورتێ و لێلیکانی هەرێمی خواکورکی هەرێمەکانی پاراستنی میدیا دەستی بە ئۆپەراسیۆن کرد. لە ئۆپەراسیۆنەکەدا 15ی ئایاردا بێئەنجام کۆتایی هات. هێزەکانمان لە چوارچێوەی هەنگاوی شەهید باگەر و شەهید ڕۆنیا دا لەژی شۆفڵێکی سوپای داگیرکەری تورک چالاکی ئەنجامدا کە بەرەو گردی لێلیکانەوە دەچوو. لە چالاکیەکەدا 2 سەربازی دوژمن کوژران. سوپای داگیرکەر دوای چالاکیەکەدا سەربازە کوژراوەکانی بە ئۆتۆمبێڵی زرێپۆش لە هەرێمەکە دوورخستەوە.
13ی ئایار کاتژمیر لەنێوان 13:00 – 14:00 فڕۆکەکانی شەڕی سوپای داگیرکەری تورک گەلی ئاڤاشینی هەرێمی ئاڤاشینی سەر بە هەرێمەکانی پاراستنی میدیایان بۆردومان کردووە."
ف.قتووڕەیی زەیتوونی: جە شەراو عەفرینی 6 چەتێ تورکیای کوشیێ

تووڕەیی زەیتوونی ئاشکراش کەرد: "جە چالاکی شەڕڤانەکانشانە کە جە ناوچەو شەراو عەفرینی ئەنجامشان دان 6 چەتێ تورکیای کوشیێنێ کە یۆشان سەرچەتەن".

ژوورو چالاکی تووڕەیی زەیتونی بە ۋەڵاکریێۋی لەشکری ئاشکراش کەرد: "جە عەفرین و ناوچەکێش، شەڕڤانەکێشان بەردەۋامێنێ جە ئەنجامدای چالاکی دژ بە هێزە داگیرکەرەکێ تورکیای و تاقمە چەتە بەکرێگیرێکێش. جەی چوارچێۋەنە جە ناوچەو شەرای چەتەکێ سوڵتان مورادی کریێنێ ئامانج و گورزی قورشان ۋنە دریان".
تووڕەیی زەیتوونی جەی بارەوە زانیاری زیاتەرش دان و دەستنیشانش کەردەن: "جە 24و شوباتی، جە دەگاو مشەڵای سەر بە شەرای، شەڕڤانەکێمان بە ماتۆڕ سکلێتی بۆمبکریا، چەتەکێ سوڵتان مورادی سەر بە تورکیاشان کەردێنی ئامانج و جە ئاکامشەنە 6 چەتێ کوشیێنێ، کە یۆشان سەرچەتە بییەن بەنامێ (ئەنوەر حەسەن ئەژناسیا بە ئەبوو ئووسامە). هاموەخت چالاکییەکە زیانی فرەی ماددی شۆنیەرە ئومان".جە پاوە چەندین پزیشکێ پسپۆڕێ ڕێزشان ونەگیریا و ستاییش کریێ

جە پاوە شار بە مەڕاسمی گەورەی جەماوەری (ئەنجومەنو تەندروستی واران)ی ڕێزش نیا جە چەنڎین پزیشکێ پسپۆڕێ شارەکەی و ستاییشش کەردێ.

جە شارو پاوە-و ناوچەو لهۆنی سەر بە هەرێمو هەورامانی، (ئەنجومەنو تەندروستی واران)ی بە مەبەستو ڕێزگێرتەی و ستاییش کەردەیشان مەڕاسمی گەورەی جەماوەریش پەی پزیشکە پسپۆڕەکانو شارەکەی ڕێکوست. جە سەرەتاو مەڕاسیمەکەیەنە کە جە ساڵۆنو هەرمانگەو ڕانمونی فەرەنگی ڕێکوزیابێ سەعدی موحەمەدنیا ڕاوەبەرو (ئەنجومەنو تەندروستی واران)ی قسێش کەردێ و سەرەڕاو خێرئاوردەی ئامادەبییەکان باس جە گرفتە تەندروستی و پزشکیەکان جە پاوەنە کەرد و واتش: "سەرەڕاو ستایش و سپاسگوزاریمان جە پزشکەکانمان جە سەرجەم بوارەکانە کە چوون سەربازی بێنامونیشان کۆشیێنێ و مەکۆشانە، بەڵام پاوە جە بوارو پزشکی نەشتەرگەریەنە کەمومکوڵی فرەش هەن و پەنەوازەن ئەی گرفتە بە زوویی چارەسەر بکریۆنە".
سەعدی موحەمەدنیا داواش کەرد: "ڕوێو پەی ڕێزگێرتەی جە پزشکان دەستنیشان بکریۆنە و جەی چوارچێوەنە بەرازیل-ش بە نمونە ئاوردەوە کە هەر ساڵ 18 ئۆکتۆبەری پێسەو ڕۆو ڕێزگێرتەی جە پزیشکان دەستنیشان کریان و جە ئا ڕۆچەنە مەڕاسیمێ جۆراوجۆرێ پەی شتاییش کەردەی و ڕێزگێرتەی جە پزشکان ڕێکێ مەوزیانە و وازیار بی جە لاو وێچمان هەمان چێو بکریۆنە، چونکە پزشیکێ سەرمایەو گرانبەهاو گلێرگەیەنێ".
دماتەر شۆن بە شۆن چەنڎین پزیشکێ بەشدارێ مەراسیمەکەی قسێشان کەردێ و سپاسگوزاری وێشان پەی ڕێوزەکانو مەڕاسیمەکەی و ئامادەبییەکان بەروست و ئاماژەشان کەرد بە نەوەشیێ و گیروگرفتە تەندروستیەکان کە مەبانێ بە هۆکارو مەرگ و میری و ڕاکارەکێ چارەسەریشان وستێ ڕووە. جە مەڕاسیمەکەنە چەندین کەسێ و لایەنێ تەرێ وتارێ وێشان پێشکەشێ ئامەدەبییەکان کەردێ و سپاسگوزاری وێشان یاونا بە پزیشکەکانو شاری. هامکات مەڕاسیمەکە بە چەندین بڕگێ هونەریێ و موزیک و گورانیێ وناریاوە.
سەرچەمە: سەلام پاوە وێنێ: فەرهاد ساڵحی، سوهەیب زەڕیان، خدر ڕەمەزانیپلاتفۆرموو هۆرام-ی: داواو یۆگێرتەیی جە هەورامیەکان مەکەرۆنە

پلاتفۆرموو هۆرام-ی: ئەگەر هۆرامیێ یۆگێرتێ نەبانە نمەتاوانێ مافه وریاکانشان بەدەست بارانێوە.

پلاتفۆرموو هۆرام-ی: جە ئەرەیاونایوەنە داواو یۆگێرتەیی جە هەورامیەکان مەکەرۆنە و ئەرەیاونانش: "ئەگەر هۆرامیێ یۆگێرتێ نەبانە هەرگیز نمەتاوانێ مافه وریاکانشان بەدەست بارانێوە".
پلاتفۆرمەکە سەرەڕاو ڕەخنەگێرتەی جە کەمکاری هەورامیەکان، هامکات بە تونڎی ڕەخنەش جە دەسەڵاتداری ئێرانی و پانیشت (باشورو) کوردستانێ گێرتەن کە کار پەی چەسپانی مافەکانو هەورامیەکان نمەکەرانێ و ئاشکراش کەردەن: "ئەی جۆرە جە سیاسەتی خەتەرێوی یەکجار فرەش هەن پەی کۆمەڵگاو هۆرامانی و فەرهەنگ، زوان و ژیوگەیش وستێنێش مەترسیەوە".
تەمامی ئەرەیاوناکەو پلاتفۆرموو هۆرام-ی:
هەرپاسە کە ئاگادارێنمێ هەرچن هۆرامان کە جە بواری تاریخی و زوان و فەرهەنگیەرە دۆڵەمەند بییە بۆ، بەڵام جە ئارۆنه جە هەردوە بەشەکەشەنه هیچ حەق و مافێوش نیا کە پێسۆ هۆرامیێوی بە ئا دۆلەمەندیاشە بژیوۆ. جە وەرکۆتوو کوردستانیەنه داگیرکەرا کوردستانی و دەسەڵاتی ناوەندی و جە وەرنیشتوو کوردستانیچەنه دەسەڵاتی بە نامێ کوردی بە هەمان زهنیەت نە تەنیا ئامادێ نیەنه بە هیچ جۆرێو تەنانەت مافه سەرەکیەکا هۆرامیەکا گێڵناوە بەڵکوو وەرگیری کەرا جە هەر بەرنامه و پڕۆژێوێ کە بۆ بە هۆ ئانەیە کە هۆرامیێ بە ئەژناسنامەو(کێبیەی) وێشا ژیوا. بەردەوامی ئی سیاسەتا خەتەرێوی یەکجار فرەش هەن پێ کۆمەڵگاو هۆرامانی و مەنەو فەرهەنگ و زوانی و تەنانەت ژیوگۆ هۆرامانیچ وستەن مەترسی. یاگێو تەریچۆ کەمتەرخەمی و کەمکاری خۆدو ئێمەی هۆرامیچ بیەن هۆ ئانەیە کە هەردوە سیستم بتاوا خواستەکا وێشا سەپنا سەروو هۆرامانیەرە و پا جۆرە کە گەرەکشانه بەراش ڕاوە. هەرچن فرۆ چالاکا جە بوارە جیاوازەکارە جە هۆرامانەنه بە دڵسۆزانه و بێ هیچ ئیمکاناتێو پێ پارێزناو فەرهەنگ و زوانەکەیشا بەردەوام ئینێ ئەنەکۆشیایەنه، بەڵام بە داخۆ بڕێو جارێ یۆنەگێرتەی و دژایەتی هەنترینی بۆ بە هۆ ئانەیە که زەحمەتەکەشا نیاوۆ ئەنجام. لازما هەم خەلک و هەم چالاکێ کۆمەڵگای بزانا کە یۆنەگێرتەی و دوەبەرەکی جە هەر حاڵەتێوەنه گنۆنه بازنەو خزمەت بە داگیرکەرا و دەسەڵاتدارا. فرەڕەنگی جە بواروو فکری و باوەڕیۆ کریۆ پێسە هێزێوی ئەرێنی بە کار گیریۆ و بە کۆمەڵگێوی ڕەنگین و دۆلەمەن بەڵام یۆگێرته وەراوەروو ئا زۆڵم و زۆریه کە وەراوەروو هۆرامانیەرە کردیۆ مدرمێ. پێسە پلاتفۆرموو هۆرامی ئینایمێ سەروو ئا باوەڕیۆ کە تاکی هۆرامی چی قۆناغێنه جە هەر سەنگەرێوەنه هەن ئەرکی سەرەکیش ئانەنه پێ پارێزناو زوان و فەرهەنگوو هۆرامانی هەنگامێ بنیۆ. دیارا چالاک بیەی جە بواری سیاسیەرە بە تایبەت جە ڕێکوزیاکا کوردستانیەنه تاوۆ نەقشوو ئێمه پێسە هۆرامی جە دمارۆ هۆرامانیەنه فرەتەر کەرۆ بە شەرتێو کە نەقشوو هۆرامی بیۆ وێچما گێڵنمێ و پێسە هۆرامی بەشدارێ بیمێ. دیارا هاموەخت هۆرامی ئەگەر یانەو وێش ڕێک وزۆ کاریگەریێوی ڕاستەووێش بۆ سەروو یۆگرتەی نەتەوەیی دلێ کوردیەنه. پلاتفۆرموو هۆرامی چەنی ئانەیە کە وێش بە ئەرکدار مزانۆ پێ ئەرەمەرزنای ڕاوەبەریێوی دیموکراتیک و سەربەوێ پێ هۆرامانی، داوا جە گردوو چالاکا گردوو بوارەکا بە تایبەت چالاکا بواروو ژەنا، سیاسی و کۆمەڵایەتی کەرۆ کە بە لاوستەی ئا هۆکارا کە جە یۆی دوورێشا وزۆوە، پێوەرە کار پێ پەرەپەنەدای کۆمەڵگاو هۆرامانی جە گردوو بوارەکارە کەرا.جە سنە پەی جاری دووەمی کەلاسو زۋانی هەورامی کرایاۋە

جە سنە پەی جاری دووەمی کەلاسو زۋانی هەورامی کرایاۋە و 3 مانگێ بەردەۋام ببۆنە.

جە شارو سنەی دووەم خولو وانای و فیٛربیەی زۋانی هەورامی کتیٛبخانەو گردیی شارەکە دەستش پنەکەردەۋە. کلاسەکە بە هەوڵ و تەقەلاو فەرهەنگدوٙستان و پاریٛزەرانو زۋانی هەورامی و حەمەی فەهیمی و بە بەشداری دەیان مسیارێ (وانکارێ) و هۆگرێ زۋانی هەورامی بریوٙنە ڕاۋە و 3 مانگێ درێژەش مەبۆنە. جەی بارەۋە ڕێکۋزێ کڵاسەکەی ئەرەیاۋنایشان دان کە دەقەکەش پی جۆرەنە:
ئازیزا و وەشەسیایا زوانی هەورامی !
سڵامیٛوەتا بە رەنگینی دەرە و باخا بەهەشت ئاساکەو هەورامانی بە گردوو بەشەکاشەو وەنەبوٙ
بە کەرموو شاو کەرمدارا هیزی چوارشەممە ششەموو ئاخرمانگوو پاییزوو 98 ئەوەڵین جەلەسەو دوەمین کەلاسوو زوانی هەورامی جە کتیٛبخانەو مەرکەزی شاروو سنەینە بە بەشداری واڵە و برای ئازیزی لوا راوە ، ئەر مەنەیمیٛ ئی کەلاسە تا 3 مانگی دریٛژەش هەن، هەرپاسە وەڵتەر عەرزما کەردەن ئی کەلاسە گرۮ واڵە و برەیوە تاوا چەنەش بەشداری کەرا و هیچ زەڕیٛوە بابەتوو بەشداری کەردەیش نمەسنیوٙ . تەنیا مەرامیچما پاریٛزنای زوانی ئەۮایمانە. تکاما ئانیٛنە هەر ئازیزیٛوە تەشریف ماروٙ سەرەمڕ و ریٛک وپیٛک بەی چوون باسەکا زەنجیرەیینیٛ حەیفا جە یوٙترینی بڕیا. ویٛچما عال زانمی هەنگامەکیٛما وردیەنە وەلیٛم جە هیچی خاستەرەنە، هەرکەسیٛ تەشریف ماروٙ پا و پاڵاش سەروو چەماما ،ئەر مەنەمیٛ ئی کەڕەتە ئاشیٛعریٛ ماموٙسا مەولەویچە کە سەروو کەلاسیوٙ شی کریاوە بە شەرحەو هەم سەروو کاناڵەو وەنەدیوٙ وە هەم سەروو کاناڵەو ئەدەب و زوانیوٙ منریارە.
جاریٛوەتەر سەرکەوتەی و وەشیتا جە خوۮاو دنیای پەڕ ڕەنگ و دەنگی ئاواتە وازیٛنمیٛ.
یاگێ ۋیرۋستەیەن کە ساڵەو پاری خولو ۋانای زۋانی هەورامی جە هەمان کتیٛبخانەو گردیی شارو سنەیەنە ڕێکۋزیا بێ و دەیان مسیارێ (وانکارێ) بەشدارێش بیێ بێنێ و بڕۋانامەشان وەرگێرتە بێ.جە منبج 7 شەڕڤانێ پارێزنای وێیی شەهیدێ بیێ

جە منبج جە کەردێۋی چەتەگەریەنە کە دژ بە هێزەکێ پازێزنای وێیی ئەنجام دریا 7 شەڕڤانێ شەهیدێ بیێ و هێزەکێ پارێزنای وێیی کەردەکەش شەرمەزار کەردەن.

شەۋێ ۋیەردێ سەعات 24:00، جە نزیک مەیدان-و شەریعەی جە شارو منبجی سەر بە سەرنیشتو سوریا، تاقمێۋ چەتێ چەکدارێ جە کەردێۋی چەتەگەریەنە هێزەکێ پازێزنای وێیی منبجی-شان کەردێنێ ئامانج و جە ئاکامشەنە 7 شەڕڤانێ شەهیدێ بیێنێ. سەرچەمەکێ هەۋاڵی جە منبجەۋە ئاشکراشان کەرد: "کەردە چەتەگەریەکە وەختێۋ ئەنجام دریان کە شەڕڤانێ سەر بە هێزەکێ پارێزنای وێیی سەرقاڵێ پارێزنای و چەمدارکەردەی سەقامگیری شاری بیێنێ و ژمارێۋ چەکدارێ چەتێ بە ماتورسکلێت هێرشان دژشان ئەنجام دان".
سەبارەت بە کەردە چەتەگەرییەکەی، هێزەکێ پازێزنای وێیی منبجی ۋەڵاۋکریای لەشکریش دان و ئاشکراش کەردەن:
"سەرەتا سەرەوەشی جە وێمان و کەسوکارو شەهیدەکان مەکەرمێنە کە شەۋێ ۋیەردی جە کەردەێۋی تەرۆرستییەنە بیێ قوربانی. بێگومان هێرشە چەتگەریەکە نیشانەش مڎۆنە کە تاقمە چەتە تەرۆریستیەکێ سەکەوتەی سەرو داعشی-یەرە پەیشان هەرس نمەکریۆنە و پەوکەی کارۋەدای چەتەگەری تەرسەزاڵانە نیشانە مڎانە". " ئێمە جە هێزەکێ پازێزنای وێیی منبجی سەرەڕاو شەرمەزارکەردەی کەردە چەتەگەریەکەی، بەڵێن پەی شەهیدەکانمان دووپات مەکەرمێۋە؛ دێژەدەرێ ڕێباز و ئامانجەکەیشان بێمێنە و بێمێ بە بەربەستێ پۆڵایین پەی پارێزنای ئاساییشی و سەقامگیری منجبی و بە تنڎتەرین شێۋاز تۆڵەو شەهیدەکانمان بکەرمێۋە".پلاتفۆرمی هۆرام دامەزراندنی خۆی و ڕۆژی زمانی دایکی پیرۆز کرد

پلاتفۆرمی هۆرام لە پێنجەمین ساڵیادی دامە زراندنی پلاتفۆرمەکەیان و ڕۆژی جیهانی زمانی دایک دا پلاتفۆرمەکەیان بەئیرادەی خۆبەڕێوەبەری گەلی هەورامان و پارێزەری زمان و فەرهەنگ و کۆمەڵگەی هەورامان بەناو دەکات.

پلاتفۆرمی هۆرام بە بۆنەی 2ی ڕەشەمە (21ی فێبریوەری) پێنجەمین ساڵیادی دامەزراندنی پلاتفۆرمەکە و هاوکات ڕۆژی جیهانی زمانی دایک ڕاگەیەندراوێکی بڵاوکردووەتەوە و تێیدا وێڕای پیرۆزبایی، پلاتفۆرمەکەیان وەک ئیرادەی خۆبەڕێوەبەری گەلی هەورامان بەناو دەکات و هاوکاتیش بە پارێزەرێکی گرنگی زمان و فەرهەنگ و کۆمەڵگەی هەورامان-ی دەزانێت و خوازیارە کە هەورامیەکان لە دەورری کۆببنەوە و زیاتر لە ڕابردوو خۆیان بەڕێکخستن بکەن.
تەواوی دەقی ڕاگەیەندراوەکەی پلاتفۆرمی هۆرام:
خەڵکی خۆشەویستی هەورامان و هەورامی زمانەکان، هەر وەک دەزانن پلاتفۆرمی هۆرام بەهاوبیری هەورامیەکانی ناوەوە و دەرەوەی وڵات لە 2ی ڕەشەمە بەرامبەر 2105/02/21 لە دەرەوەی وڵات و لە ڕۆژی جیهانی زمانی دایک دامەزرا. دامەزراندنی پلاتفۆرمی هۆرام لە ڕۆژی جیهانی زمانی دایک دا بەخۆی هەنگاوێک زۆر گرنگ بوو بۆ کۆتاییهێنان بەو هەوڵانەی کە بۆ لەناوبردنی زمان و فەرهەنگ و کۆمەڵگەی هەورامی و هەورامان دەدران. بەخۆشحاڵییەوە دەبێت بڵێین؛ "پلاتفۆرمی هۆرام سەرەڕای ئەرکداری خۆی بۆ پاراستنی زمان و تایبەتمەندیەکانی کەسایەتی و کۆمەڵگەی هەورامی و هەورامان، دامەزاندنی سیستمێکی وەک خۆبەڕێوەبەریشە بۆ پاراستنی شوناسی هەورامی و ژیان و کۆمەڵگەکەیان و ئەوەشی وەکو ئەرکێکی بنەڕەتی لە خەباتی خۆی دەستنیشان کردووە".
پلاتفۆرمی هۆرام دەرنجام ئامانجی دامەزراندنی سیستمی خۆبەڕێوەبەریە لە هەرێمی هەورامان کە ئەو هەرێمە بەشێکی کەوتوەتە باشور و بەشێکی دیکەشی کەوتوەتە ڕۆژهەڵاتی کوردستانە وە. ئێمەی هەورامی و هەورامانی دەبێت کە لە هەر شوێنێک کە هەین پاڵپشتی لە سیستمی خۆبەڕێوەبەری دیمۆکراتیک و شوناسمان بکەین و لە ڕێگەیەوە تایبەتمەندیەکانمان بپارێزین و بگەین بە ئاواتەکانمان کە بونیاتنانی گۆمەڵگەیەکی گەلمیری (دیمۆکراتیک) و پێکەوەی ژیانی گەلان و پێکهاتە جیاوازەکانە و ڕێگریش بین لە ئەو ناهەقیانە کە ئاگاهانە و نائاگاهانە بەرامبەرمان کراون.
وەک پلاتفۆرم داخوازیمان ئەوەیە: "هەموو کەس و لایەک وەک پێشەنگێک و ئەرکدارێک خۆی ببینێتەوە و ئەوەی کە لە دەستی دێت بۆ پارێزگاری لە شوناسی هەورامان و زمان و فەرهەنگ و کۆمەڵگەکەی و ئاوەدانکردنەوەی وڵاتەکە بیکات و درێخی نەکات. پێوستەئەوەش بزانرێت کە پلاتفۆرمەکەمان خاوەنی بیر و فەلسەفەیەکە کە هەموو تاکێک دەتوانێ لە شوێنی خۆیەوە بەبێ ئەوەی کە چاوەڕوانی هیچ کەس و لایەنێک بێت، ژیانێکی ئازاد و گەلمیر و یەکسان بۆ خۆی و کۆمەگاکەی بەدیبهێنێت و چەترێکە هەمووان بەبیر و بۆچوونە جیاوازەکانەوە دەتوانن ئازادانە لە سایەدا کۆببنوە و هیواکانیان بهێنەدی".
بۆیە لە پێنجەمین ساڵیادی دامەزراندنی پلاتفۆرمی هۆرام و ڕۆژی جیهانی زمانی دایک دا سەرەڕای پیرۆزبایی لە تەواوی هەورامی و هەورامانیەکان و گەلی کوردستان داواکارین لە هاوبیرانمان کە بەزیاتر خۆڕێکخستنکردن لە سەرجەم بوارەکانی، کۆمەڵایەتیی، سیاسیی، ئابوریی، هونەریی، ژینگەپارێزیی، ژنان و لاوان لە گوندەکان و شارەکان دا، میراسی سروشتی و مێژوویی و نەتەوەیی هەورامان و کوردستان لە فەوتان ڕزگار بکەن. باوەڕیشمان وایە کە خەڵکی هەورامان لە ڕابردوودا هەنگاوی گەورە و مۆدێلی گەورە و ئازاد و یەکسانی بۆ ڕێکخستن و بەڕێوەبردای ژیانی خۆی ناوە و ئاڕادوە و لەمەودواش پێویستە کە تاک و کۆی هەورامی بە باوەڕی بە گەلمیریی (دیموکراتیی) و پێکەوەژیان و پاراستنی زمان و ناسنامە و کلتورەکەی، جارێکی تر بتوانێ بۆ سەرکەوتنی کۆمەڵکەگەی و نەتەوەکەمان بەتایبەتی لە هەورامان ڕۆڵێکی پرشنگدار و کارا لە بونیاتنانی وڵاتێکی ئازاد و یەکسان و فرەڕەنگ و فرەدید دا بگێڕێت و لەسەر ئەو بنەمایە دەبێ تاگەیشتن بەقۆناغی شایستە و ژیانێکی ئازاد و دیموکراتیک نە تەنها ڕۆژێک، بەڵکو تەواوی ڕۆژەکانمان بکەین بە ڕۆژی تێکۆشان بۆ گەیشتن ماف و هیواکانمان.جە پاۊە مەراسیمی سپاسگوزاری پەی خاوەن "مۆزەخانە"و هەورامانی ڕێکۋزیا

جە پاۊە شار بە ئامەدەبییەی جەماۋەری مەراسیمی سپاسگوزاری پەی خاوەنو "مۆزەخانە"و هەورامانی ڕێکۋزیا و کتیٛبو”هەوارگەو خاسان” پەردەش سەر لادریا.

ڕۆو پەنج شەممەی، جە شارو پاۋەی سەر بە هەرێمو هورامانی، شنەو فەرهەنگو هەورامانی، بە هامیاری ڕاوەبەری فەرهەنگ و ڕانمونی ئیسلامی پاوەی، ڕا و ڕەسمو "ئەوەکەردەی موٙزەو هەورامان ئەشناسای" باقی شەفیعی بەنامیٛ “هەوراو هەورامانی” و ئەشناسانای و پەردەلادای سەرو کتیٛبو “هەوارگەو خاسان ” ی لوا ڕاوە.
باقی شەفیعی، شاعیری ناسک خەیاڵو پاوەی، بە تەوانایی ویٛش دووە بەیتیەکیٛ باباتاهیری هەمەدانیش هۆرگێڵنێنی پەی زوانی هەورامی. نامبریا زیاتەر جە پەنجا ساڵێ تەمەنیش عەشقانە پەی خزمەتکەردەی فەرهەنگ و فۆلکلۆر و میراس خەلکو ناوچەکەی و پاوەی تەرخان کەردەن، هەر ئی ئەشقیە پاسەش کەردەن کە چیٛرزەمینو یانەکەیش بکەروٙ بە موٙزێوە گەورە و جوان، هەرچی دەسکار و کەلوپەلی گەلەری هەن جە موزەخانەکەنە کۆش کەردەنەۋە و جە فوٙتیای پاریٛزنانش. ئی هەرمانە فەرهەنگییٛ و ئەرەنیای موٙزێوە فەرهەنگی و فۆلکلۆری سەرو خەرجی ویٛش بییەن.
سەرچەمە: هەورامان نێتحکومەت 4 مانگێن مووچەش نەدان و ئی مانگێچە نیازش نییەن بدۆنەش

کاربەدەستێ هەرمێو کوردستانی مووچێ 3 مانگێ ئێساڵی و مانگەو 12و پاریشان هێشتای نەدێنێ و سەرەڕاو ناڕەزایێ و داواکارەیان دیسان حکومەت نیازش نییەن مووچە ئی منگێچە بدۆنە.

جە هەرێمو کوردستانی نەدای مووچەی قەیران و بارگرانیش پەی هاموڵاتیان خوڵقنان، بەتایبەتی مووچە وەرێ بارودۆخێوی فرە سەختەنە مەژیوانێ. بەگردی مووچێ 3 مانگێ ئێساڵی (2020)ی و مانگەو 12و پاری (2019)ی هێشتای نەدریێنێ و سەرەڕاو ناڕەزایێ و داواکارەیان دیسان حکومەت نیازش نییەن مووچە بدۆنە. نەدای مووچەی ئینا وەختێوەنە کە بەغداد هەر 4 مووچەکیش رەوانێ هەرێمی کەردێنێ و دەسەڵاتداری هەرێمی مانگانە سەدان هەزار بەرمیلی نەوتەش ورەتێنە، کەچی هەم مووچەکێ بەغدادی و هەم پوڵ و دارایی ورەتەی نەوتەکێ دیارێ نییەنێ. کاربەدەستێ هەرێمی هۆکارەکێ دماکەوتەی و نەدای مووچەی جە ئیسەنە پەی نەوەشی کۆرۆنای (Covîd-19) مەگێڵناوە و ئەرەیاونانشان: "بەهۆکارو ئانەیە قەدەغەو هاوموشیێ هەن، مووچە دماکەوتەن و هەوڵ مدانە بەزوویی مووچە بدانە".قەرەسوو: ڕۆچی مەردەی چوون چالاکی 14و تەموزی مێژووییەنە

موستەفا قەرەسوو ئەندام جە کۆنسەو ڕاۋەبەری (کەجەکە - KCK)ی ڕۆچی مەردەی چوون چالاکی 14و تەموزی بە مێژووییە بەنامێ مەکەرۆنە و ئاشکراش کەرد: "دلێگەو جەنگی تایبەتی کە ئاکەپە مەبەرۆنەش ڕاۋە سەبارەت بە دیدارو ڕێبەر ئۆجالانی گومانێ دروستێ مەکرۆنە.

موستەفا قەرەسوو ئەندام جە کۆنسەو ڕاۋەبەری کۆما جڤاکێن کوردستان (کەجەکە - KCK)ی، جە دیمانێۋەنە چەنی مەدیا خەبەر تیڤی سەبارەت بە گۆشەگیری ئیمرالی، مانگێرتەی دژ بە گۆشەگیریەکەی و گومان ۋستەی سەرو دیدارو ڕێبەر عەبدوڵا ئۆجالانی و هۆرخەڵەتنای ڕای گردیی هۆرسەنگنای گرنگش کەردەن و ۋاتەنش: "ئیمراڵی سیستماتیکانە و بە بەرنامە گۆشەگیری مەبریۆنەڕاۋە. جە ڕاستیەنە گۆشەگیری جە ئان و ساتو دەستگیرکەردەیشەۋە سەپیان سەرو ڕێبەر ئاپۆ-یەرە. گۆشەگیریەکە بازێ جارێ تونڎ کریان و بازێ جارێچ بەهۆو بارودۆخی سیاسی کەم کریانەۋە. بەڵام گۆشەگیری ئارۆی سەخت و دژۋارەن و ئانەیچ پەیوەستەن بە بارودۆخی سیاسی. هامتەریب چەنی گۆشەگیری پاکتاۋکەردەی و فشار سەپیان سەر و کوردی و دیموکراتیۋازەکێ تورکیایەرە".
قەرەسو بەردەۋام مەبۆنە و مەۋاچۆنە: "هاموەخت چەنی تونڎکەردەی گۆشەگیری، جە 2015/04/05ی جە کوردستان هێرشێ پاکتاۋکاریێ سەرتاسەریێ دەستشان پنەکەرد. لەیلا گۋڤەن-ە بە زهنیەتی دیموکراتیی قوڵ دژ بە گۆشەگیریەکەی و هێرشەکان دەستش بە چالاکیی مانگێرتەی جەواردەی بێوادەی کەرد. چونکە لەیلا گۆشەگیری ئیمرالی چوون گۆشەگیرکەردەی سەرجەم کوردی و دیموکراسی مەۋینۆنە و پۆکەی دژش مدراۋە. دماتەر جە کوردستان و ئەورووپا و جیهان بە هەزاران کەسێ ئازادیۋازێ پەیۋەستێ مانگێرتەکەی بیێ. ئانێچە کۆمەڵگەی کوردیش دژ بە گۆشەگیری و فاشیزمی خرۆشنا. شونیشەرە مدرامان و چالاکیی ئەڎایان و ڕۆچی مەردەی ئوما و ئیتر گرد پێۋەرە بیێ بەفشاری فرە گەورە پەی سەرو دەسەڵاتداری ئاکەپەی و تەنگەتاۋشان کەرد".
کاراسو ئاشکراش کەرد: "ئاکەپە جە تەنگەتاۋیشەنە و ب ناچاری و پەی دەربازکەردەو وێش جە فشارەکان پارێزەرەکێ ڕێبەر ئاپۆ-یش کیاستێ ئیمرالی. سەرەتا کە پێسەو 8 ساڵێ ۋیەردەی پارێزەکێ دۆزگەرشان بەسەر کەردەبێۋە، ڕاشان نەدێبێنێ سەردای ئیمرالی بکەرانە، بەڵام دماتەر جە 2019/05/01 دۆزگەر وێش تەلەفۆنش پەی کەردێبێنێ تا بشانە ئیمرالی و چەمشان بە ڕێبەر ئۆجالانی بگنۆنە. پارێزەێ شیێ ئیمرالی و دیدارشان ئەنجامدا و ئەنجامو دیدارەکەیشان پەی ڕای گردیی ئاشکرا کەرد. هەڵبەتە دیدار جە هەلومەرجو گۆشەگیریەنە ئەنجام دریا. پۆکەی زندانیێ دۆزو پەکەکەی و پاژکی ۋەڵاکریاشان دا و ۋاتشان؛ گۆشەگیری کۆتاییش نامان و درێژە بە مانگێرتەی جە ۋاردەی مدانە. شونیشەرە ڕۆچی مەردەی دەستش پنە کەرد کە 30 زیندانیێ مانگێرێ بەشدارێشەنێ. هاموەخت ڕای گردی کوردی و تورکیای خاس مزانانە کە ئاکەپە جە سەروبەندو دووبارە هۆرۋچنای شارۋانی ئەستەنبوڵ-یەنە مۆڵەتش بە دیداری دا، تا جەی ڕاۋە ۋەڵێ هۆرۋچناکەی ۋێنا زەرەتاڵەکەو وێش شیرین نیشانە بدۆنە و ڕای گردیی هۆرخەڵەتنۆنە".
موستەفا قەرەسوو ئەندام جە کۆنسەو ڕاۋەبەری کۆما جڤاکێن کوردستان (کەجەکە - KCK)ی دەستنیشانش کەردەن: "ڕۆچی مەردەی چوون چالاکیی و ڕۆچێ 14و تەموزی مێژووییەنە. مانگێرتەی و مانگێرەکێ و داۋاکاریەکەشان مافدارێ و ڕەۋێنێ و پەشتیۋانیشان ۋنە مەکەرمێنە. ڕێبەر ئاپۆ جە پەیامەکەشەنە بە ڕۆشنی باسش چانەیە کەردەن و بەڵام بە دیاری کریای باسش جە کۆتایی ئاۋردەی بە چالاکییەکەی نەکەردەن. جە حەقیقەتەنە ڕاست نییەن مرۆڤ چەمەڕاییۋی پی جۆرەشە ببۆنە کە ڕێبەر ئۆجالانی بانگەۋازیۋی پی جۆرە بکەرۆنە. ئامانج ئانەن تا گومان پەی دیدارەکەی دروست بکریۆنە. جە ڕاسیەنە مشیۆم بزانمێنە کە دلێگەو جەنگی تایبەتی کە ئاکەپە مەبەرۆنەش ڕاۋە سەبارەت بە دیدارو ڕێبەر ئۆجالانی گومانێ دروستێ مەکرۆنە و گەرەکشەن ڕای گردی لاڕارە ببەرۆنە، جەی چوارچێۋەنە مشیۆم گرد کەس و لایێ وریا و هەستیار بۆنە".جە هەورامان گۆگاو سەلامەتی وارانی دژ بە کۆرۆنا-ی مەرزیارە

جە شارێ و شارچێ و دەگایەکێ هەرێمو هەورامانی پەی وەرگیری جە (کۆرۆنا ڤایرۆس-Covîd-19) گۆگاو سەلامەتی هەورامانی بەنامێ (واران)ی مەرزیارە.

دمابەدمای ئانەیە کە جە چەنڎ ناوچی هەورامان-یەنە چەنڎین هاموڵاتیێ توشێ (کۆرۆنا ڤایرۆس-Covîd-19)ی بیێ، جە شارێ و شارچێ و دەگایەکێ هەرێمو هەورامانی پەی وەرگیری جە ڤایرۆسەکەی و تەشەنەکەردەیش گۆگاو سەلامەتی هەورامانی بەنامێ (واران)ی مەرزیارە. کۆگاکە بە دروشمەو "یانەنە بمەندێوە تا کۆرۆنا دماییش مەیۆنە" شارێ و شارچێ و دەگایەکێ هەورامانی چوون: نۆدشە، شمشێر، شەرەکان، پاوە، نوسوودە، مەریوان، سەڵواوا، قەڵاجێ بە شێوەی جۆراوجۆر و وێسەری چالاکیێ پارێزنای سلامەتی هاوموڵاتیشانیش ئەنجامدان و جە میانشەنە نەوەشخانێ، بنکێ تەندروستی و بانکە ئەلکترۆنیەکێ (عابر بانکێ)، بەنزیخانەکێ (پمپ بەنزینێ)، فروشگاکێ، یانێ ژمارێو جە کەسە نەوەشەکان، یاگە گردیێ و شۆلۆغەکێ و کۆڵانێ و کوجیێ و گەڕەکێ و پارکەکێشاندەرمان-شانی کەردێنێ.جە فەرەنسا و ئەڵمانیا گۆشەگیری ئیدانە کریا و کەسێ تەر مانش گێرت

جە پاریس-ی پایتەخت، شارەکێ بانلیویا ئیڤری و توولووز-و فەڕەنسای گۆشەگیرکەردەی ڕێبەر عەبدوڵا ئۆجالانی سەرکۆنە کریا و جە ئەڵمانیا ئوزکان ئوزدەمیر مانگێرتەی بێوادەش دژو گۆشەگیریەکەی دەست پنەکەرد.

جە ئەورووپا چالاکییەکێ دژ بە گۆشەگیرکەردەی عەبدوڵا ئۆجالان ڕێبەرو گەلو کوردی بەردەۋامێنێ و جەی چوارچێۋەنە جە 3 شارێ فەڕەنسای چالاکیێ ئەنجام دریێ. جە شارو پاریس-ی پایتەخت و شارەکێ بانلیویا ئیڤری و توولووزی بە سەرپەرشتی کۆمەڵە کوردییەکان و بە پێشەنگێ ژەنا، ڕاپیمایی و کۆبییەی جەماوەری ئەنجامێ درێی و هەزاران کوردێ و دۆستێشان بەشدارێشان بیێ. بەشداربییەکێ سەرەڕاو سەرکۆنەکەردەوڕژێمو تورکیای و گۆشەگیری ناحقوقی جە ئیمرالی، بێدەنگی ئەورووپای و ڕای گردی جیهانیشان شەرمەزار کەرد و داۋاشان کەرد؛ بە زوترین کات کۆتایی بە گۆشەگیری باۋریۆنە و داۋاکاری مانگێرەکان کە نزیک بە 5 مانگێن دژ بە گۆشەگیری ئیمرالی بەپێشەنگی لەیلا گوڤەنێ و ناسر یاگیزی ئینێ مدرامانەنە قبوڵ بکریۆنە. جە چالاکییەکانە ئاماژە بە شەهیدبییەی 8 کەسان دریا کە دژو گۆشەگیریەکەی چالاکی گیانبازیشان ئەنجام دابێ و سەرنج ۋزیا سەرو تێکشیەو تەندروستی مانگێرەکان کە مەرگ هەڕەشێ جە ژیۉایشان مەکەرۆنە.
جە لایێ تەرەۋە جە ئەڵمانیا ئوزکان ئوزدەمیر کە 5 ڕۋێ بێ بە شێۋازی نۆبەتی مانگێرتەیش جە واردەی دەست پنەکەردێ بێ، ئاشکراش کەرد، جەی دوما مانگێرتەکەیش بەشێۋازی بێوادە دژو گۆشەگیری ئیمرالی درێژە پنە مەڎۆنە. ئۆزدەمیر ۋاتەنش: "مانگێرەکێ کە هەزاران کەسێنێ داۋاکاریەکەشان ڕەۋان و مشیۆم قبوڵ بکریۆنە. مشیۆم نەتەوە یۆگێرتەکێ، پارلەمان و یەکێتی ئەورووپای و ڕێکۋستەو سی پی تی، پاشێلکاریەکێ تورکیای بۋینانە و هەڵۋێست دژشان نیشانە بڎانە و ئا ناحقوقییە قبوڵ نەکەرانە کە جە ئیمرالی پەیڕەو مەکریۆنە و گوشار پەی تورکیای باۋەرانە تا کۆتایی بە گۆشگیری ئیمرالی باۋەرۆنە".زوانی هەورامی و وشەنامە

فەرهەنگ لۆغەت یان وشەنامە فرە زەرورەن و کۆمەکی شایستە و وەرچەمش هەن پەی خزمەتکەردەی و زوانی هەورامی و وەڵێ ۋستەیش.

فەرهەنگ لۆغەتی هەورامی«لهۆن»ی بە قەڵەموو کاک رەفعەت مورادی ئاما بازار، بەهرەگێرتەی جە فەرهەنگ لۆغەتی متاوو کۆمەکی شایێستە و وەرچەمش بۆ، نەتەنیا پەی ئانیشا کە خەریکێ وانای و نویسەی قووڵیەنێ بەڵکووم جە یاگێ وێشەنە فرە لازم و زەرووریا پەی ئاکەسایچە کە ئینێ ئەوەڵوو ڕاینە. حەشا هۆرنەگیرا کە یۆ جە کەرەسەکا عەمارەتوو وانای و نویسەی فەرهەنگ لۆغەت، یا وشەنامەن. بڕێو جە فەرهەنگە فارسیەکا کە فرەتەر ئینێ وەرچەمەو و بەڕاسی کەڵکی فرەشا چەنە هۆرگێریان، بریتیەنێ جە فەرهەنگوو«مۆعین»،«عەمید»،«دهخدا»ی. ئەوەنەشاریان کە ماباقی زوانە زیندٚەکا عاڵەمی هەر ئەپی لەونە مشیۆم فەرهەنگێشا با و بیێبا تا تاوابۆشا زوانشا پارێزنا. ڕەنگا فەرهەنگوو« خاڵ»ی نویسەو مامۆسا محمدی خاڵ، یا فەرهەنگوو«کردی – فارسی» نویسەو مامۆسا هەژاری یام فەرهەنگوو«فارسی- کردی » دانشگاو کۆردٚەسانی ، جە دلێ دنیاو ئەدەبیاتو سۆرانیەنە یاگێ متمانەی و تەوەجۆی بانێ و هەنێ. بەڕاسی ئەی بەزاعەتوو هەورامانی ئەچی هەرمانە ئەساسیێ و مۆهێمێنە چێش بیەن؟ هەرچندٚە ئاگادارێنمێ کە بڕێو جە ئازیزا ساڵیانی دوور و درێژا خەریکێ نویسەی فەرهەنگ لۆغەتیەنێ و چانەیە مشۆ کە گەرەکشا بۆ هەرمانێوە تەمام سەرکەوتێ و ڕێک و پێکە کەرا بەڵام تائیسە بەرهەمەکەشا نەیاونان بە دەسوو چاپی، لازما کە دەسوەشی تایبەتشا چەنە کریۆ و زەحمەتەکێشا یاگێ ڕێز و ئێحترامیەنێ، بەڵام بازێو جە نووسەرە تەلاشگەر و مانیا نەشناسا زوانوو هەورامی، فەرهەنگ لۆغەتێ زوانی هەورامیێشا نویسێنێ و ڕەوانەو بازاریشا کەردٚێنێ کە حاڵیەن سەروو ویترینوو کتاب ورەشیەکاوە هەنێ و مەوردوو ئیستیفادٚەیەنێ. هەرمانەکێشا یاگەدارە و مەوردوو تەوەجویەنە، ئەگەر چی ممکینا کارەکەشا کەمی و کۆرتیێشا با، کە هەنێشا بە ڵام بە گۆمانوو من نویستەیشا خاستەر بیەن تا نە نویستەیشا. دیارا جە چاپی تەرەنە غەڵەتەکاشا ماراوە ڕاسە و بە ئیزافە و حەزف و ئیسلاح کەردٚەی بڕێو جە لۆغەتا، هەم فەرهەنگەکەی مۆعتەبەرتەرکەرا و هەم زوانەکەی دەوڵەمەندٚ تەر. ئەگەر ئەحیانەن نامێ ئازیزێویچ جە قەڵەم کەوتێنە، وەڵێ گردٚ چێوێوی داوا چەنەویەردٚەیش وەنە کەروو چوون ممکینا من چەمم نەکەوتەبۆ بە وشەنامەکەو جەنابیشا، ئەگەر نەنویسیان بەڵام دیارا هەن. و تازەتەرینوو ئی فەرهەنگا، فەرهەنگ لۆغەتوو «لهۆن»ی بە قەڵەموو نووسەری وەش ئەندٚێش و پەڕ حەوسەڵە و هەورامانی کاک رەفعەت مورادی ن کە یاگێش هەنە دەسوەشیش پەنە واچمێ و دیارا جە جەنابیشا ئی ئینتیزارە ملۆ تا خزمەتی فرەتەر و فرەتەر کەرۆ بە فەرهەنگ و ئەدەبوو نە تەنیا هەورامانی بەڵکووم تەماموو کۆمەڵگای، بە هەر زوانێو کە منویسا و بە هەر ملیەتێو کە هەنێ.
رەدیف **نامێ فەرهەنگی **نۆع **نووسەر 1 **گەشاوەز **فارسی – هەورامی **کوورش ئەمینی 2 **وشەنامە **هەورامی – کردی ناوەڕاست **جماڵ حبیب اڵڵه(بێدار) 3 **هەرهەنگی ئەهوورایی **هەورامی – سۆرانی **تەوفێق مینبەری 4 **واژەنامە **هەورامی – انگلیسی – فارسی **محمد شریف یوسفی 5 **لهون **هەورامی – سۆرانی **رەفعەت مورادی سەرچەمە: هەورامان نێت
وەلی فەتاحییەبەشە: زەردەشت شەنگالی و 3 شەڕڤانێ بە بۆردومان شەهیدێ بیێنێ

ڕژێمە ئەرەگێرەکەو تورکیای بە باڵەپڕی جەنگی بێمرۆڤ شەنگال-ش بۆردومان کەردەنەوە و یەبەشە ئاشکراش کەرد جە ئاکامشەنە: "زەردەشت شەنگالی جە فەرماندارنو یەبەشە-ی و 3 شەڕڤانێ یاوەرێش شەهیدێ بیێنێ".

جەی بارەوە یەکینەکێ بەرخۆدان (مدرامان)و شەنگالی - یەبەشە ئەرەیاونایش دان و ئاشکراش کەردەن:
"ئارۆ 4 شەممە سەعات 10:30 دەیەقێ وەڵێ نیمەڕۆی بە وەختو هەرێمەکەی، بە باڵەپڕی جەنگی بێمرۆڤ سەر بە ڕژێمە ئەرەگێرەکەو تورکیای کۆمەڵگەو دووگرکێ سەر بە شارو شەنگال-ی بۆردومان کریانەوە و جە بۆردومانەکەنە سەرەڕاو زیانی ماددی فرەی کە بە یانێ هاموڵاتیان یاوان، هامکات زەردەشت شەنگالی فەرماندار جە یەکینەکێ بەرخۆدان (مدرامان)و شەنگالی -یەبەشە و 3شەڕڤانێ یاوەرێش شەهیدێ بیێنێ".
یەبەشە سەرەڕاو سەرکۆنەکەردەی هێرشەکەی، هامکات دەسەڵاتداری ئێراقی وەرپرسیار مزانۆنە کە وەرانەوەر بە هێرشەکەی و هێرشەکێ ویەردەی بێهەڵوێست بییەن و وازیارەن ئێراق هەڵوێستی جددیش دژ بە تورکیای ببۆنە و سەروەری پاشێلکریاش بپارێزنۆنە.
یەبەشە جە ئەرەیاونایەکەشەنە شناسنامێ هەر چوار شەهیدەکەیش بەی تەوەرە ئاشکرێ کەردێنێ:
î
ئەشناسیا بە: زەردەشت شەنگالی نامێ یەریێ: ئەیمەن باپیر موراد نامێ باوانی: کانێ سەلیم / باپیر موراد یاگێ و ڕێککەوتو شەهیدبییەی: 2020/01/15- دووگرێ/شەنگال
ئەشناسیا بە: شەڕڤان جیلۆ نامێ یەریێ: نزار باپیر موراد نامێ باوانی: کانێ سەلیم / باپیر موراد یاگێ و ڕێککەوتو شەهیدبییەی: 2020/01/15- دووگرێ/شەنگال
ئەشناسیا بە: حەمید شەنگالی نامێ یەریێ: حەمید خەلیل قاسم نامێ باوانی: خانێ کەسۆ / خەلیل قاسم یاگێ و ڕێککەوتو شەهیدبییەی: 2020/01/15- دووگرێ/شەنگال
ئەشناسیا بە: ئێزدین شەنگالی نامێ یەریێ: عەلی حسێن خدر نامێ باوانی: نورا خدر / حسێن خدر یاگێ و ڕێککەوتو شەهیدبییەی: 2020/01/15- دووگرێ/شەنگال
یەکینەکێ بەرخۆدان (مدرامان)و شەنگالی - یەبەشە سەراڕو سەرەوەشی جە کەسوکارو شەهیدانی و سەرجەم گەلو کوردی وازیارەن تا گەل بەش شێوازی شایستە خاوەنداری جە شەهیدەکان و ڕێباەکەیشان بکەرۆنە و بەڵێنچ مڎۆنە: "هیوا و ئاواتەکێ هەر چوار شەهیدی بەدی باوەرۆنە و بە سەرکەوتەی تاجدارشێشان بکەرۆنە".
یاگێ ویروستەیەنە، ئینە یەکەم جارەن جە 2020نە شەنگال بۆردومان بکریۆنە و وەڵتەریچ جە 2019نە چەندین جارێ ناوچەکە بۆردومان کریابێ و بەهۆشەوە چەنڎین شەڕڤانێ وهاموڵاتیێ ئێزیدیێ شەهیدێ و بریندارێ بیێنێ و زیانی فرەی ماددیش جە هاموڵاتیانو هەرێمەکەی دان.
هەرپاسە جە 15و ئابو 2018یەنە، مام زەکی شەنگالی ئەندامو کۆردیناسیۆنو جڤاکی ئێزیدی و ئەندام جە کۆنسەو ڕاۋەبەری کۆماجڤاکێن کوردستانی-کەجەکە، جە ئاکامو بۆردومانو واویەرە جەنگیەکانو تورکیای ئەرەگێریەنە شەهید بیەبێ،
بۆردومان کەردەی یەکینەکێ یەبەشەی جە سەروەختێوەنە مەکریۆنە کە یەبەشە بە یاسا بەشێوەن جە ئەرەمەزیاو وەرگیری وپارێزنای و هێزە چەکدارەکێ ئێراقی و بۆردومانەکە ڕاستە ڕاست دەستدرێژیەن دژ بە سەروەری ئێراقی، بەڵام سەرەڕاو ئانەیە حکومەت و دەسەڵاتدارێ سەربازیێ و ئیداریێ ئا وڵاتەیە بێهەڵوێسێتنێ و کاروەدایشان وەرانوەر بە تورکیای نییەن و ئانێەچە هاندەرەن پەی ڕژێمە ئەرەگێرەکەو تورکیای تا درێژە بە هێرشێ و بۆردومانەکانش بڎۆنە.هەفتەو تەندروسی پیای

هەفتەو تەندروسی پیای چێشەن و پا بۆنەوە هاگاڎارو ئی پەنج نەوەشیە ببە!

هەڵمەتەو تەندروسی پیای؛ ساڵەو 2002 وە دەسش پەنەکەردەن، جە ڕوٙ 10-6 تاکو 16-6و گرد ساڵێوەنە، کارو چالاکی ویٛش بەروٙ ڕاوە، وەرپیٛکو ئی ڕوٙیە ئانەن کە پیایەکیٛ ئاستو هوٙشیاری تەندروسیشا بەرزبکەرانیٛوە و ویٛشان بپاریٛزنان جە تەرسەو ناوەشی. ئیٛساڵ هەرمان و هورسوڕیای ئی هەفتەیە سەرو ئا نەوەشیانە کە فیٛشتەر توشو پیای مەیانە تا ژەنی. ئاشکران کە پیا کەمتەر سەردای دکتوٙری مەکەروٙن تا ژەنی پەی ئەزموونە تەندروسیەکا، ژەنی فیٛشتەر و زووتەر سەردای دکتوٙری مکەرانیٛ. هەمیشە دیٛر ئەشناسای نەوەشی بوٙ بایسو کەم دەرەتانی پەی سەکەوتەی عیلاجو نەوەشیەکەی.
هەڵمەتەو تەندروسی پیای وەختێوەنە مەیوٙ وەرو باسی، کە دلیٛڕاسەو تەمەنو پیای فرە جیاوازیش هەن چەنی ژەنیٛ، جیاوازی تەمەنو ژەن و پیای جە وەڵاتو ڕوسیەینە یاووٙ 11.6 ساڵیٛ. وەلێم وەڵاتەکاو واری ئەفریقای و واری سارای گەورەی یاووٙ 5.6 ساڵیٛ، یانی کەمتەرەن جە ڕوسیەی.
((دماکەوتەی یام نەلای لاو دکتوری پەی وشکنای تەندروسی ساڵانەی یام شش مانگەی، بوٙ بایسو دێر ئەشناسای نەوەشیەکەیت، ئینەیچ سەرەکیٛشوٙ پەی کەم دەرتانیو چارەسەریکەردەی و وێپاریٛزنای))
پەنج نەوەشییٛ هوتەرە کەرا پەی پیای فیٛشتەر جە ژەنیٛ
سەرەتانو پروٙستاتی Prostate Cancer : ئی جوٙرە سەرەتانە فرەتەر توشو پیای مەیوٙن، تا سەرەتانو هیٛڵەدانیٛو ژەنیٛ Ovarian Cancer . پیا نیشانە وەرینیەکانو توشبیەی بە پروٙستاتی وزوٙ پەشتەو گوٙشا، کە پەنەوازو وشکنای دکتوریشا هەن، پیٛسە(فرە گمیٛزکەردەی، یانی چنڎ جار زیادتەر ملی گمیٛزکەردەی، نمەتاوی گمیٛزەکەی گردی کەری، هەست کەری هەڵای بڕێوەش مەنەن، گژمەو گمیٛزکەردەی کەمهازەو زایفە بوٙ((گەڵا وەز نمەدڕوٙ)). وشکنای دەوری پروستاتی(ساڵانە) یام دکتوٙری تایبە چەنیت پەی دیاری مەکەرونە، جە سنعەو 45 ساڵیٛوە تا دماتەر. نەوەشیەکانو دڵی Heart Diseases: پیا فشتەر توشو خیشی و قەڵەوی مێو تا ژەنی، هەرپاسە پیا فرەتەر جگەرە کیٛشوٙ تا ژەنی، پیاییٛ کحول فرەتەر وەراوە تا ژەنی. ئینیٛ هوکاریٛنیٛ پەی وزیارەیو ونبەرەکاو ونیٛ و ڕەقبیەیشان و توشبیەی نەوەشیەکاو دڵی. تەلەیفو یەهەری(تلیف الکبدLiver Fibrosis ): پەیڎا بیەی ڕیشاڵیٛ و تاڵیٛ گوشتنینیٛ سەو جگەریوە یام دلیٛو جگەرینە، نەوەشیێوەن کە پیرینە ڕووە مڎوٙنە، هەرمانەو جگەری تیٛکە مڎوٙنە، نیشانەکیٛش: قاچ و قول ماسای، کەمواردەی، شەهیەو واردەیت نمەمەنوٙ، لەڕو لات بیەی، بیٛ نونگە زایف و کەمڕەنگ و لەڕ و لات بینە، وڕ و کاس و گیٛج بیەی، وریای پوٙسی). ژەنی کەمتەر توشو ئی نەوەشیە بوٙ. لەرزای لاشەی:Parkinson’s Disease : توشبیەی ژەنا بە نەوەشی لەرزای لاشەی بەتایبە دەس وپل، فرە کەمتەرەن چەمو پیاینە. زاناکیٛ باووڕشا پاسەنەن کە هوٙکارو ئی نەوەشیە کەمبیەیۆ هوٙرمونو ئیسترۆجینین دلیٛ لاشەو پیاینە. ئەگەر هەستت کەرد بە لەرزای دەسات یام هەر ژڵیٛوێوە ماساوڵەکاو لاشەیت یام جمای عەسەبی، کە نا سروشتی بی، یام تیٛکەڵ بیەی قسات وەختو دوایەنە، پەنەوازەن سەردای دکتری بکەری. گیریای شوشیٛ Pulmonary Embolism : نونگەی سەرینی ئی نەوەشیە دوکەڵو جگەرەین یانی فرە دوکەڵو جگەرە واردەی، ئاشکرا کە ژمارەو پیای جگەرەوەری فرەتەرەن تا ژەنی. ئەگەر هەستت کەرد بە تەنگەنەفەسی و سینە تنڎی و هیٛڕنایو سینەی و کوڵی هەناسەیت و فرەبیەی بەڵغەمی جە حەدو ویٛش، ئەکیید پەنەوازەن سەردای دکتری بکەرینە.
دکتوٙر ناجح گوڵپیجە کۆبانێ دەوریەی هامبەشی تورکی - ڕووسی 8 هاموڵاتیێش بریندارێ کەردێ

جە کۆبانێ دەوریەی هامەبەشی تورکی - ڕووسی 8 هاموڵاتیێش بریندارێ کەردێ و ژەنە ڕۆچنامەڤانێوە ئینارە دلێشانە.

ئارۆ 3شەممە، جە دەگاو کۆر پینگارێی سەر بە شارو کۆبانێی دەوریە هامەبەشەکێ تورکیا - ڕووسیای جارێۋتەر سوڕیێۋە. جە ۋەرانۋەرەنە هاموڵاتیێ ناوچەکەی بە ناڕەزایەتی ڕووبەڕووشان بیێۋە. بەڵام سەربازە تورکەکێ دەوریەکەی تەقەشان جە خەڵکە ناڕزاییەکەی کەرد و جە ئاکامشەنە 8 کەسێ بریندارێ بیێنێ و کە زۆزان ڕەمەزان ژەنە ڕۆچنامەڤانەو ژن تیڤی ئینارە دلێشانە و برینێ 4 جە بریندارەکان فرە سەختێنێ.
یاگێ ئاماژەیەنە کە ئینە دووەمین جارەن کە دەوریە هامەبەشەکێ تورکی - ڕووسی جە کۆبانێ و دەگایەکاشنە مەسوڕیاۋە و جە 5 مانگێ ویەردێنە بەهەمان شێوە دەوریە هامبەشەکێ سوڕیبێنێۋە و جەلاو هاموڵاتیەکانو کۆبانێیەوە تەوەنۋارانێ کریێ بێنێ.
یاگێ ۋیرۋستەیەن کە جە 8 مانگێ ۋیەردێنە، جە دێرک جە سەروەختو ناڕەزایەتی نیشاندای دژ بە دەوریەی هامەبەشەکانو تورکیا- ڕووسیای کە ناوچەکەنە سوڕینێ، هێزەکێ تورکیا هاموڵاتی گەنج سەرخوەبوون عەلی-شان شەهید کەردەبێ و 5 هاموڵاتیێ تەرێشان بریندارێ کەردەبێنێ.جە تورکیا مانگێۋەنە 39 ژەنی و 11 مانگێنە 430 ژەنێ کوشیێنێ

جە تورکیا یاساکێ ئاکەپەی هاندەرێنێ پەی کوشتەی ژەنێ و زارۆڵان و تونڎوتیژیکەرێ سزا نمەڎریانە و بە ئی هۆکارە مانگێۋەنە 39 ژەنی و 3 زارۆڵێ و 11 مانگێنە 430 ژەنێ کوشیێنێ.

جە تورکیا دەسەڵاتداری ئاکەپە و ئەردۆغانی بییەن بە بەڵا پەی ژەنا و سات بە سات ئامارو تونڎوتیژی دژ بە ژەنێ و زارۆڵان زیاتەر مەبۆنە و تورکیا بییەن بە یۆ جە تەرسناکتەرین وڵاتەکان پەی ژەنێ وزاروڵان. جە مسەردەمو ئەردۆغان و پارتەکەیش ئاکەپە-یەنە تونڎوتیژیەکە دەیان قاتێ زیاتەر بییەن و یاساکێ تورکیای دژ بە تونڎوتیژی بە شێۋازی فرە نەرێنی هەموارێ کریێنێۋە و بیێنێ هاندەرێ پەی ئا کەسا کە تونڎوتیژی ئەنجام مڎانێ و جە سزایی یاسایی ڕزگارێشان مەرکەرۆنە.
سەبارەت بە ئامارو تونڎوتیژی دژ بە ژەنێ و زارۆڵان جە تورکیانە (پلاتفۆمو ئێمە تونڎوتیژی بمدرنمێنە) ئاشکراش کەردەن:
جە تشرینی دووەمەنە 39 ژەنی کوشیێنێ
جە 11 مانگێنە (2019) 430 ژەنێ کوشیێنێ
کوشتەی ژەنەکان بە ڕوودایێ و مەردەی گوماناۋیێ تۆمارێ کریێنێ و کەس سەرشان دەستگیر و دادگایی نەکریان
جە تشرینی دووەمەنە 3 زارۆڵێ کوشیێنێ
دەیان هەزار ژەنی تونڎوتیژی ۋەرانۋەرشان کریان
سەڎان زارۆڵی تونڎوتیژی ۋەرانۋەرشان کریان
هەمان پلاتفۆرمەکە ئامارو تونڎوتیژی جە 2016، 2017و 2018نە جە تورکیا پەی تەورە ۋەڵاوکەردەنەۋە:
جە 2016نە 328 ژنی کوشیێنێ
جە 2017نە 409 ژنی کوشیێنێ
جە 2018نە 440 ژنی کوشیێنێکەمپەینو سڵامەتی وەرکەوتو کوردستانی مەرزنیارە

جەمێ جە چالاکوانێ وەرکەوتو کوردستانی جە بەروو وەڵاتی پێ هامدەردی و یاریدای گەلی جە سەدەمو کۆرۆنایەنە کەمپەینو ( یاریدای سڵامەتی وەرکەوتو کوردستانی)شان بە دروشمو (گردیما پێوەرە بە هەرەوەزی سەربنمگێ) مەرزنارە.

جە بەردەوامی کار و چلاکیەکان پەی ڕووبەڕووبییەی پەتا و نەوەشێ کۆرۆنا ڤایرۆسی، جەمێ جە چالاکوانە کۆمەڵایەتی، فەرهەنگی، هۆنەری و ژەنا وەرکەوتو کوردستانی جە بەروو وەڵاتی بە تایبەت جە وەڵاتا ئەرووپایی پێ هامدەردی و یاریدای گەلی و نیازمەندەکێ گلێرگەی جە سەدەمو کۆرۆنایەنە کەمپەینو ( یاریدای سڵامەتی وەرکەوتو کوردستانی)شان بە دروشمو (گردیما پێوەرە بە هەرەوەزی سەربنمگێ) مەرزنارە.
ئەرەیاونای دەسپەنەکەردەی کەمپەینوو سڵامەتی وەرکەوتو کوردستانی:
هۆکارو بەرکەوتەو ڤایروسوو کرۆنای هەرچی بۆ . جە ئیسەنە پسۆ گرفتێ جیهانی وێش نیشاندان . نیشانەکێش و شێوەو مدرای وەرانوەرشەنە و پارێزگاری ئینسانەکا جە گردیاگەنە جیاوازا . جە فرەو وڵاتەکانە کە دۆڵەت یا دەسەڵات داوا کەرۆ خەلکی یانەنە مەنۆوە ، جە پالشەنە ژیواو روانەیشا فەراهەم کەرۆ. هەر پاسە جە یاوناو هەوالەکا بە بێ شارتەیۆ هیچ چێوە چەنی خەلکوو وێشا راستگۆیانە نزیکێ باوە و ئەرکێ کە گنۆ سەروو شاناشا بە ئەنجامش یاونا . جە بەعزێ جە وەڵاتا پسۆ ئێرانی کە بەشێ جە خەڵکەکەو ئێمەیچ چاگە ژیوۆ، بە داخەوە جە بەشوو یاوناو ڕاسیەکا، یاریدای و شێوەو چارەسەری نەوەشی کرۆنای جە وەرانوەروو سڵامەتی خەلکیوە کەمتەر خەمی فرە جە لاو دەسەڵاتی و دۆڵەتیەوە هەن. وەرکەوتو کوردستانی پسۆ بەشێ جە نیشتمانەکەیما، کە جە لاو رژیموو ئێرانیوە پسۆ بەشێ داگیرکریا چەنی خەلکەکەیش هۆرزونیشت کەرۆ دائێم جە فرەو ئیمکاناتە سەرەتائیەکا بێ بەش بییەن. سەروو ئا ئەساسەیە خەلکەکەما بە پاو رەفتارەکا دەوڵەتی هەمیشە پەشتیس بە وێش بەستەن. پۆچی ئیجارەیچە نیشانەشدا کە بە رێکوستەو وێش جە دەگاو شارەکانە توانا ڕاوەبەری وێش هەن. گەلەکەما بە رێکوستەو وێش چێرو پێ یاریدای وەنەقۆمیایا ئا راسیشە بەر وست کە لایقوو ژیوایە ئازادیا. جی قۆناخە سەختەنە جە وەرکەوتوو کوردستانی کە گەلەکەما کوتەنشەنە ، ئیمە پسۆ جەمێ جە چالاکا کۆمەڵایەتی، فەرهەنگی، هۆنەری و ژەنا وەرکەوتو کوردستانی جە بەروو وەڵاتی بە تایبەت وەڵاتا ئەرووپایی پێ هامدەردی و یاریدای گەلەکەیما کەمپەینیما چێروو نامێ (یاریدای سڵامەتی وەرکەوتو کوردستانی) بە دروشمو (گردیما پێوەرە بە هەرەوەزی سەربنمگێ) رێکوستێنە. جە پڵێ یۆهەمیننە، ئامانجما یاونای زانیاری، ریکوستەو چالاکیەکا، هەماهەنگی زیاتەر جە بەینوو رێکوزیایەکا کۆمەڵگاین. هیواما ئانەن کە بە پاو گرفتەکا تاومێ قۆناخەکا هامیاری وێما زیاتەر کەرمێ.جە ئورمییە و هەورامان 4 پاسدارێ ئێرانی کوشیێ

جە ماکۆو سەر بەئورمییەی و جە ڕەوانسەر و نەوسوڎەو سەر بە هەوراماناتی جە میانو گەریلاکانو (یەرەکە-YRK)ی و سپاو پاسدارانو ئێرانی-ەنە جەنگ قومیان و جە ئاکامشەنە 4 پاسدارێ کوشیێنۍ و 6ی تەرێ بریندارێ بیێنۍ.

جەی بارەۋە سەرچە هەرێمیەکێ ئاشکراشان کەردەن: "جە ناوچەو ماکۆی کە سەر بە پارێزگاو ئورمییەو وەرهۆرزو کوردستان-یەن، جە میانو گەریلاکانو یەکینەکێ ڕۆژهەڵاتو کوردستانی (یەرەکە-YRK) و سپاو پاسدارانو ئێرانی-ەنە جەنگ قومیان و جە ئاکامشەنە 2 پاسدارێ (کە یۆشان پلەدارەن) کوشیێنۍ و 2 پاسدارێ تەرێ بریندارێ بیێنۍ".
هەمان سەرچەمێ ئاماژەشان دان بە قۆمیای جەنگی هامشێوەی جە شارچەکێ ڕەوانسەری و نەوسوڎێ سەر بە هەوراماناتی جە پارێزگاو کرماشانی و ئاشکراشان کەردەن: "جەنگەکە جە کۋیسانەکێ شاهۆی ڕووەش دان و کوشیای2 پاسدارێ و برینداربییەی 4 پاسدارێ تەرێش ۋنەکەفتەنەۋە. ڕژێم بە هەلکۆپتەر تەرمێ 2 دووە پاسدارە کوشیاکەی و 4 بریندرەکەیش فاڕێنی نەوەشخانەو قودسی جە شارو پاۋەی. دمای جەنگەکەی حسێن سەلامی فەرماندەو گردیی سپاو پاسدارانی بە یاۋەری ژمارێۋ جە فەرماندارەکێ سپاکەی بە دووێ هەلیکۆپەەرێ جەنگیێ سەردای یاگێ جەنگەکەیشان کەردەن".
تا ئیسە یەکینەکێ ڕۆژهەڵاتو کوردستانی (یەرەکە-YRK) سەبارەت بە هەر دووە جەنگەکەی وەڵاکریای لەشکریاش نەدان و چەمەڕایی هەن بەزوویی جەی بارەۋە زانیاریێ پەی ڕای گردینی ئاشکرا بکەرۆنە.دیدارو بێسارانی ڕێکۋزیۆنە

مەڵبەندو ڕۆشنۋیری هەورامانی ئامادەکاری پەی ڕێکۋستەی دیدارو بێسارانی مەکەرۆنە و بابەتەکێ دیدارەکەی و مەرجەکێ بەشداربییەش ئاشکرێ کەردێ.

مەڵبەندو ڕۆشنۋیری هەورامانی جە ۋەڵاۋکریێۋەۋەنە ئاشکراش کەردەن: "مەلا موستەفای بێسارانی (1643-1702) یۆ بییەن جە شاعیرە نامی و دیارەکانو هەورامانی و کوردستانی و تاوانش وەڵێ سەردەمەکەو وێش بگنۆنە و ئۆسایانە وێش جە دەرۋازەو شعرێ ڕۆمانسیێ دان. مەڵبەندەکەمان (مەڵبەندو ڕۆشنۋیری هەورامانی) نیازمەندەن پەی ڕێکۋستەی دیدارێ تایبەتە بە ژیۋای و بەرهەمو ئەدەبی بێسارانی".
مەڵبەندەکە داۋاش کەردەن، هەر کەس و لایێ گەرەکشەن بەشداری جە دیدارەکەی بکەرۆنە، جە 2019/04/06 تا 2019/05/06 دەرفەتشان هەن بابەت و پەیجۆر و نۋیستەکانشان بکیانانە پەی مەڵبەندو ڕۆشنۋیری هەورامانی کە بارەگاکەش ئینا جە گەڕەکو ئاشتی جە سلێمانییە. یان جە ڕاو پەیوەندی تەلەفۆن (07511356127 - 07701529477)ی نامنویس بکەرانە و زانیاری زیاتر هۆربگێرانە. یان بە ڕاو پەلیانەو فەیسبۆک-و مەڵبەندی (مەڵبەندی ڕۆشنبیری هەورامان) پەیوەندی بگێرانە.
مەڵبەندەکە بابەتەکێ دیدارو بێسارانیش پی جۆرە دیارێ کەردێنێ:
- ڕیشاڵەکێ ڕۆمانسیەتی جە شعرێ بێسارانی-یەنە - ۋێنە و ۋێنەی هونەری جە شعرێ بێسارانی-یەنە - کاریگەری بێسارانی جە سەرو شاعرانو دمای وێش - جە هەنتری شییەی و بەرئاۋردکاری جە میانو شعرێ بێسارانی و شاعرە فارسە هامسەردەمەکانشەنە
مەڵبەندو ڕۆشنۋیری هەورامانی مەرجەکێ بەشداربییەی جە دیدارو بێسارانی-یەنە پی جۆرە دەستنیشانێ کەردێنێ:
٭ بابەتێ و پەیجۆرەکێ جە 15 لاپەڕێ (a4)ی، بە فۆنت-و (ak alwand)ی و بە سایزو 14ی نۋیسیێ بانە ٭ ۋڵتەر بابەتێ و پەیجۆرەکێ ۋەڵێ نەکریێباۋە ٭ جە 2019/04/06 تا 2019/05/06ی بکیانیانە پەی مەڵبەندی
مەلا مستەفا بێسارانی کوڕو مەلا قوتبەدینی کوڕو مەلا شەمسەدینی ساڵەو 1053ی کۆچی (1643 یان 1644) جە دەگاو بێسارانی سەر بە ناوچەو ژاۋەرۆو هەورامانی (ژاۋەرۆ ئیسە سەر بە شارستانو سەوڵاۋاۋا-یەن جە پارێزگاو سنەی) جە ئەڎێ بییەن. بێسارانی سەرەتا جە لاو تاتەیش و دماتەر جە نۆدشە، پایگەلان، سنە، چەندین یاگێ تەرێ هەورامانی و کوردستانی دەرس و مەشقی دینی و زانستی ئا سەردەمەیشە ۋانان. بێسارانی دمای ئانەیە مۆڵەتو مەڵایەتیش پنە بەخشیان گێڵانەۋە پەی دەگاو بێسارانی و تا جە 1113و کۆچی (1701 یان 1702)ی کۆچی دماییش کەردەن، سەرەڕاو مەڵایەتی بەبەردەۋامی دەرس و مەشقی زانستی، دینی و ئەدەبیش دان بە مسیارەکێ دەگاو بێسارانی و دەگاگێ و ناوچەکێ دەوروبەریش. بێسارانی جە ئاستی فرە بەرزی ئەدەبیەنە شعرێش بە شێۋازی بڕگەیی ۋاتێنێ و ڕۆمانسیەت و ۋێنای هونەری و جوانکاری سروشتی و ژیوگەی دڵێ شعرەکانشەنە ئۆسایانە ڕەنگەشان دێنەۋە و بە قسێ فرێۋ جە پەیجۆرکارەکان بێسارانی جە شعرەنە وەڵێ شاعێرانو سەردەمەکەیش کەوتەن.
چەند نمونێ جە شعێرێ بێسارانی:
ئاخ پەی مناڵی ئاخ پەی مناڵی ئاخ وا درێغا پەرێ مناڵی گۆشەی خاترم جە خەم بی خاڵی لاقەید بیم جە تان، جە وەشی و تاڵی هەر بازیم مەکەرد من چەنی یاران مەشیم وە باوەش نازک نازاران نازاران جەمین لێم نمەپۆشان مەکەردم سەیران زوڵفی وەشبۆشان ئیسە جە شوومی زەمانەی باتڵ نازاران یەک یەک لێم مەکەران سڵ
٭٭٭٭
ئارۆ خەمانم چوون دەماوەند بی دیدەی قیبلەی وێم بەندی شەوبەند بی واتم ئەی قیبلەم ئیمان و دینم من بە دیدەی تۆ دنیا مەوینم مەر نەئیشەڵا ئێشێ هاتێشدا پەوکەی شەوبەندت ئاورەردەن پێشدا واتش بێ ڕامەن، وە شەڕ شەریکەن هوونینی، دەردین، ڕاویار پەیکەن ئەر مەرەخەس بۆ چوون هەردەجاران دەییار نمازۆ جە ڕاو یاران منیچ جەو بۆنە مەحبووسم کەردەن هوونی ناحەقم نەیۆ وە گەردەن سازانام تاقی حەقش بە دەستەن ڕاویار کۆشەن، ئەنقەسش بەستەن
٭٭٭٭
ئارۆ دیم بە چەم، نازک ئەندامێ ساوای تەن تەڕاو، تووڵە نەمامێ عەرعەر باڵایێ، شای جەمین جامێ زوڵفان چوون کەمەند خەیاتەی خامێ گرتەبێش وە دەس تووڵێ جە عەرعەر ساوای نازک تەن، سافی ناز پەروەر گاھ بە دیدەی ناز مەدیا پێشەداگا مەگێرت وە بەژن، باڵای وێشەدا هەر وەخت پەیش مەدیا وە نازی چەمان چەفت مەبی جە تاو موژەش، چوون کەمان ئەوسا مەگێرتش ڕاست چەنی باڵا مەلەرزا و مەکەفت نە پاش مەلاڵا یانی جە هەرکۆ نەمامێ باخ بۆ یا ئەو وە باڵای وێش بە دەماخ بۆ هەنی وە باڵای وێشان نەنازان ئاوات وە سایەی، باڵاش بوازان
٭٭٭٭
ئارۆ شیام دیم ڕەنگی خەزانان حاڵێشان نیەن، ئێمە نەزانان دیم بە تەرزەوە خەزانێ بەی تەرز تەمام حاڵی وێش پەرێم کەردش عەرز پەرسام یە چێشەن ئی زەردی خەزان؟ وات مەیۆم نە خاو جیایی تەرزان واتم من و تۆ هەردوو جەستەمان ئیش مەکەران زام ماران گەستەمان تۆ جیا جە تەرز، من جە باڵایێ تەڕتەر جە نەرگس، سەوڵی ئاڵایێ داخی جیایی نەو تووڵ نەمامان تۆ نە خاوت دی، من پەنەم ئامانجە عەفرین 227 هاموڵاتیێ مەدەنی کوشیێنێ کە 32شان زارۆڵێنێ

جە عەفرین-ی ئەرەگیریا جە یەک ساڵ و نیمەنە، 227 هاموڵاتیێ مەدەنی کوشیێنێ کە 32شان زارۆڵێنێ و هەزاران هاموڵاتیێ تەرێ ئەڕفانیێنێ و سەرانە و جزیەشان چەنە ئەسانیان و 3 هەزارێ ئەڕفانیێ چارەنۋیسشان نادیارەن.

جە عەفرین و ناوچەکانش ساڵ و نیمێ سەرو ئەرەگێزتەیی تورکیا و تاقمە چەتە بەکرێگیریاکانش دەرباز بی. جە یەک ساڵ و نیمەکەنە سەربازە تورکەکێ و تاقمە چەتە ئیسلامییە ڕادیکاڵ و توندڕەۋەکێ سەر بە تورکیای سەڎان تاۋانێ دژە مرۆڤایەتیشان ئەنجامێ دێنێ. جەی بارەۋە ڕێکۋزیاو مافەکێ مرۆڤی جە عەفرین ئامارێۋش ۋەڵاوکەرەدەنەۋە و ئاشکراش کەردەن: "جە عەفرین-ی ئەرەگیریا جە یەک ساڵ و نیمی ۋیەردەنە، سەربازێ و چەتە ئەرەگێرەکێ تورکیا 227 هاموڵاتیێ مەدەنیشان کوشیێنێ کە 32شان زارۆڵێنێ، 167شان پیایێنێ، 28شان ژەنیەنێ. هامکات 638 هاموڵاتیێ بریندارێ کریێنێ".
ڕێکۋزیاکە دەستنیشانش کەردەن: "هەمزەمان هێزە ئەرەگێرەکێ زیاتەر جە 6 هەزارێ هاموڵاتیێ تەرێشان ئەڕفانیێنێ کە 3 هەزارێشان چارەنویشان نادیارەن. ئا هاموڵاتیێ کە ئەڕفانیێنێ و دماتەر ئازادێ کریێنێ، بڕە پوولێۋی فرە سەرانە و جزیەشان چەنە ئەسانیان".
هەر بە ئاو ئامارەکەی، "جە عەفرین هێزە ئەرەگێرەکێ بەفراۋانی دەستدرێژیشان کەردەن سەرو سروشت و ژیۋگەی و جەی چوارچێۋەنە زیاتەر جە 15 هەزارێ درەختێ زەیتونێ، 15 هەزارێ دەرەختێ عەرعەرێ، 10 هەزارێ دەرختێ سندیێ، هەزاران درەختێ جۆراوجۆرێ تەرێشان بڕیێنێۋە، 3 تا 5 ملیۆنێ درەختێ تەرێ بێخزمەتگوزاری مەنێنێۋە و مەتەرسی وشک بییەشان هەن. هاموەخت دەیان هەزار تەنێ زەیتون و ڕووەن زەیتون، دەیان دەیان هەزار تەنێ تەرێ جە بەروبوومی جۆراوجۆری بەتڵان بریان".
ڕێکۋزیاو مافەکێ مرۆڤی جە عەفرین جە ئامارەکەشەنە زانیاریێ گرنگێ و مەتەرسیدارێ تەرێش دلنێ و ئاشکراش کەردەن: "جە عەفرین ۋەر جە ئەرەگێرتەیش 300 هەزارێ کارگایێ زەیتونی و ڕووەن زەیتونی و 17 هەزارێ کارگایێ دروستکەردەی سابونی بیێنێ، بەڵام فرەتەرینێشان تاڵانێ کریێنێ و جە ئیسەنە تەنها 160 کارگایێ دروستکەردەی زەیتوونی و ڕووەن زەیتونی و 10 کارگایێ دروستکەردەی سابونی هەنێ کە هێزە ئەرەگێرەکێ باجی فرە قورشان چەنە مەسانانێ".
هاموەخت جە یەک ساڵ و نیم جە دمای ئەرەگێرتەی، جە عەفرین سەڎان هەزارێ جە عەفرینیەکان بە ناچاری کۆچبەرێ بیێنێ و مڵ و موڵکشان گیریانەرە و سەدان هەزارێ چەتێ و خانەۋادەکێشان جە یاگێشانە نیشتەجێ کریێنێ.
جە دمایین کەردەی چەپەڵشانە، تاقمە چەتەکێ تورکیا جە ناوچەکانو شییە-ی و شێراۋای کە سەر بە عەفرین-یەنێ و هەرپاسە دلێ شارو عەفرین-یەنە 8 هاموڵاتیێ مەدەنیێشان ئەڕفانێنێ کە نامەکێشان بە ئەی جۆرەنێ: ئیسماعیل جمۆ حەیدەر، حسێن عەبدۆ محمد، خەسان لوئەی عیسۆ، زاهێر سلێمان عەبد، موحەمەد، عبدولقادر هندی، ئیبراهیم عەبدۆ، زەکەریا موحەمەد و فەرهاد شێخ عەبد. چەتەکێ پەی ئازادکەردەیشان داۋاو دەیان ملیۆن لیرێ سوریای مەکەرانێ.یەرەژە مەزارێ قوربانیەکانو هەواپیما ئۆکرانیەکەیش بەسەرێ کەردێوە

جە سنە یانەو ڕێکوزیا ژەنانو هەورامانی (یەرەژە) خانەوادێ و مەزارێ قوربانیەکانو هەواپیما ئۆکرانیەکەیش بەسەرێ کەردێوە و هامخەمی و پەشتیوانیش پەی خانەوادەکانشان نیشانەدا.

جە شارو سنە-ی یانەو ڕێکوزیا ژەنانو هەورامانی (یەرەژە) جە درێژەو کار و خەباتیشانە خانەوادێ و مەزارێ قوربانیەکانو هەواپیما ئۆکرانیەکەیش بەسەرێ کەردێوە. جە سەرکەدەیەکەیەنە ڕاوەبەرێ و ئەندامێ (یەرەژە) دەسەولی-شان سەرو گڵکۆکانو قوربانیەکان نیێر و ئەرەیاوناشان: "جە کەسایەتی قوربانیەکانو سنە-ی و خانەوادەکانشانە، یاد جە سەرجەم قوربانیەکانو هەواپیما ئۆکرانیەکەی بە گردیی و قوربانیەکێ سنە، مەهاباد، سەردەشت و سەقز-ی بەتایبەتی مەکەرمێنەوە و هامخەمی و پەشتیوانی پەی سەرجەم خانەوادەکانشان نیشانە مڎێمێنە و هەر چێوێ بە ئێمە بکریۆنە پەیشان ئەنجام مڎێمێنە و درێخی نمەکەرمێنە". هەر جە سەردایەکەنە شعرێ وانیێوە، سرودێ و گۆرانیێ ئەوەلاونای چڕیێ و یادو قوربانیەکان هژیارانە کریاوە.
ڕێککەفتو 2020/01/08ی باڵەبپڕێوی مەدەنی ئۆکرانی جە جۆرو بۆینگ 737ی، دمای چەنڎ دەیەقان جە هۆرئێستەش جە ئاسمانو تاران-و پایتەختو ئێرانی سپاو پاسدارانی بە موشەک کەردەبێش ئامانج و جە ئاکامشەنە سەرجەم سەرنشینەکێش کە 176 کەسێ بێنێ گیانشان جەدەستدابێ.
یاگێ ویر وستەیەن کە یانەو ڕێکوزیا ژەنانو هەورامانی (یەرەژە) ساڵێ ویەردێ (2019) بە بەشداری دەیان ژەنە چالاکێ مەندەنیێ، ڕۆشەنوێرێ، نویسەرێ، هونەرمەندێ، شاعرێ و کەسایەتیێ هەورامانی مەرزیابێرە و تا بە ئارۆ بە شێوازێ جیێێ جیێ جە سەرجەم بوارەکانو گلێرگەیەنە درێژە بە کۆشایشی مەڎۆنە.جەداردای ”لەیلا قاسم“ێ 45 ساڵێش سەرنە شی

45 ساڵێ ۋەر جە ئیسە ”لەیلا قاسم“ و هاۋەڵەکێش "جەواد هەمەوەندی، نەریمان فوئاد مەستی، حەسەن حەمەڕەشید و ئازاد سلێمان میران“ جە بەغداد جەدار دریێ.

45 ساڵێ ۋەر جە ئیسە جە ڕێککەوتو 28و نیسان-و 1974ی ”لەیلا قاسم“ێ و هاۋەڵەکێش "جەواد هەمەوەندی، نەریمان فوئاد مەستی، حەسەن حەمەڕەشید و ئازاد سلێمان میران“ جە بەغداد-و پایتەخت-و ئێراقی دەستگیرێ کریێ و دماتەر جەدار دریێ.
لەیلا و هاۋەڵەکێش کەسانێ شۆڕشگێڵێ و خەباتکارێ بێنێ و زانستەگەو بەغدادی و شارو بەغدادیەنە سەرقاڵێ ڕێکۋسەی و هاندای وانکاران و هاموڵاتیانی بێنێ تا بەشدارێ شۆڕش و کۆشاییشی ببانە و چانێچەنە تا ڕادێ فرە سەرکەوتێ بێنێ و گەنجێ و هاموڵاتیێ فرێ دەورشانەۋە کۆبیێبێنێۋە. ئانێچه ڕژێمو بەعس-یش نیگەران کەردەبێ کە دەسەڵاتدارو سەردەمی بێ و لەیلێ و هاۋەڵەکانش بە مەتەرسی پەی سەرو دەسەڵاتداریش ۋینێ و پۆکەی دەستگیرێش کەردێ.
لەیلا قاسم ساڵەو 1952ی جە دەگاو بامیلی سەر بە شارو خانەقینی جە ئەڎێ بیێنێ. قاسم-ی تاتەش جە کۆمپانیاو پاڵفتەو نەوتێ جە خانەقین کرێکار بییەن. دمایی یانەنشین بییەیش جە 19971نە، یانەش بارکەردەن پەی بەغدادی و هەمان ساڵەنە لەیلا کە 6ی ئامادەییش تەمامنابێ، جە زانستگەو بەغدادی، جە بەشو کۆمەڵشناسی سەر بە کۆلیژو ئەدەبیات-یەنە بیێنە بە وانکارە. لەیلا کە هەر جە تەمەنی نەوجەوانییەۋە ئاشناو شۆڕش و کۆشای ئازادی کوردی بیێبێ و جە 1971نە جە ڕاو برا گەورەکەیش پەیوەستەو جمیەرو ئازادی کوردستانی بیێبێ، جە ستەم و زۆرداری بەعسیەکان یاۋێبێنە. پۆکەی هەر زوو جە زانستگەکەنە دەستش بە ڕێکۋستەی وانکارەکان کەرد و بە جە ماۋێ کەمەنە دەیان وانکارێ کوردێش دەورو وێشەنە کۆکەردێۋە و ئامادێشان مەکەرێ تا کارا پەیوەستێ کۆشاییشی ببانە. چا سەردەمەنە کە ژەنی جە بەشداری جە شۆڕش و کۆشایشینە پەراۋێزە ۋزیێبێ، لەیلا نەک پەراۋێز ۋستەکەیش ماڕا، بەڵکو ژەنیش کەردە پێشەنگەو خەباتی و ڕۆڵ و پێگەش پنە بەخشاۋە. لەیلا چونکە وێش وانکارو کۆمەڵشناسی بێ، زوو تاوابێش ڕاستیەکێ کۆمەڵگەو کوردەواری بشناسۆنە و ئاشناو گیروگرفتە کۆمەڵایەتیەکێ ئاسەردەمەیە ببۆنە و بە کەردەیی هەوڵ پەی چارەسەرکەردەیشان بڎۆنە. هەر ئانێچە هۆکارێ بێ کە فرە زوو فرێۋ جە هاموڵاتیا متمانەش پنە بکەرانە و دەورشەنە کۆببانێۋە.
دەرەنجام جە 28و نیسان-و 1974ی ”لەیلا قاسم“ێ و هاۋەڵەکێش "جەواد هەمەوەندی، نەریمان فوئاد مەستی، حەسەن حەمەڕەشید و ئازاد سلێمان میران“ جە بەغداد-و پایتەختو ئێراقی دەستگیرێ کریێ و دمای دادگایی نماییشی و دوور جە دادگەری، بڕیار و جەداردایشان دریا و دماتەر جە 1974/05/12 جەدار دریێ. پی جۆرە لەیلا بییە بە یەکەم ژەنی سیاسییە جە ئێراق و کوردستانەنە کە جەدار دریێ بۆنە. بە جەداردایش لەیلا بییە بە سومبل-و خەباتی و کوشای ئازادی کوردی و بە گردی و ژەنێ بە تایبەتی.جە هەولێر و سلێمانییە و گەرمیان مامۆستێ و هەمانبەرێ کاتیێ کۆبیێۋە

جە هەولێر و سلێمانییە و گەرمیان مامۆستێ و هەمانبەرێ کاتیێ کۆبیێۋە و ناڕەزایەتیشان نیشانەدا و داۋاشان کەردەن: بە فەرمی و هەمییشەیی بمەرزیارە.

ئارۆ یەک شەممە، جە شارەکێ هەولێری، سلێمانییە و کەلاری ژمارێۋ جە مامۆستێ و هەمانبەرێ کە بە شێۋازی کاتیێ مەرزینێرە کۆبیێۋە و ناڕەزایەتیشان نیشانەدا. جە کۆبییەکانە داۋا جە حکومەتی کریا: "تا سەرجەم ئا مامۆستێ و هەرمانبەرێ کە بەشێۋازی کاتی مەرزیێنێرە بە فەرمی و هەمییشەیی بمەرزیارە". هەرپاسە مامۆستاکێ ۋازیارێ بێنێ حکومەت بەزوویی وەڵامشان بڎۆنەۋە و هەڕەشێشان کەردێنێ: "ئەگەر حکومەت بێوەڵام ببۆنە و داۋاکاریەکەیشان قبوڵ نەکەرۆنە و بە هەمیشەیی نەمەرزیارە، ناچارێنێ وانەۋاتەی وانگەکانە بایکۆت بکەرانێ".ئیدریس سەلیم 8 مانگێن چارەنویسش نادیارەن

ئیدریس سەلیم کۆشەر و پێشمەرگەی دێرین نزیک بە 8 مانگێن چارەنویسش نادیارەن و تەڤگەر پەی دیاریکەردەی چارەنویسیش دەستەو مافو مرۆڤیش بەسەرکەردەوە و بە هەمان مەبەست جە بەریتانیا کوردێ چالاکیشان ئەنجام دا.

ئیدریس سەلیم کۆشەر و پێشمەرگەی دێرین و زیندانی سیاسی سەردەمو ڕژێمو بەعسی، جە مانگەو ئایارو 2019ی جە هەولێر بە ناهەق و نایاسایی دەستگر کریان و دەستگیرکەردەکەیش 8 مانگێش سەرەرە شییەن، کەچی تا بە ئارۆ پارتی (پەدەکە) ئامادە نییەن چارەنویسش ئاشکرا بکەرۆنە، یان هیچ نەبۆنە ئەگەر تاوانێوەش ئەنجامدان دۆسیەکەیش ڕەوانەو دادگای بکریۆنە و جە ئاگە یەکلایی بکریۆوە. سەربارو ئانەیە ئیدریس سەلیم جە هەڤتەی ویرەدەوە وزیان زیندانی تاکەسی و باری تەندروستیش تێکشیەن و پنەوازیش بە چارەسەری پزیشکی هەن.
جە ماوەی ویەردنە دژ بە دەستگیرکەردەی و بێسەروشۆنکەردەو نامریای چە جە بەر و چە جەدلێ وڵاتی چالاکوانی مەدەنیێ و مافەکێ مرۆڤی و جمیەر (تەڤگەر)و ئازادی کۆمەڵگەو کوردستانی چەنڎین چالاکیشان ئەنجامێ دێنێ و داواشان جە پارتی (پەدەکە)ی کەردەن بەزوویی ئیدریس سەلیم-ی ئازاد بکەرۆنە. لێ پارتی تا بە ئارۆ داواکاریەکێش ڕەتێ کەردێنێوە و نەک ئامادە نییەن ئازادش بکەرۆنە، بەڵکو ڕا نمەڎۆنە جە زیندانەنە بەسەر بکریۆوە و چارەسەری پزیکیش پەی بکریۆنە.
پەرێ جمیەر (تەڤگەر)و ئازادی کۆمەڵگەو کوردستانی هۆشداریش دابێ جە خراپی تەندروستی ئیدریس سەلیم-ی کە ئەندام و ڕاوەبەرو تەڤگەرەکەیشانە جە هەولێر و باسش جە ئەگەرو گیان جەدەستدایش کەردەبێ و وازیار بییەبێ پارتی بە زوویی ئازاد بکەرۆنە.
ئارۆ دووە شەممە، جە بەردەوامی چالاکییەکانە پەی ئیدریس سەلیم-ی، تارا حسێن واچەرەو تەڤگەرو ئازادی، نەریمان ئەحمەد وەرپرسیەرو پەیوەندیەکانو تەڤگەری و ئەیوب حەمید وەرپرسیارو پەیوەندیەکانو تەڤگەرەکەیجە هەولێر سەردای دەستەو سەربەوێ مافو مرۆڤو هەرێمیشان جە هەولێر کەرد و جەلاو زیا پترۆس سەرۆک و وەرپرسیارێ تەرێ دەستەکەیەوە پێشوازیشان ونە کریا و پێوەرە کۆبیێوە. جە کۆبیەکەنە کیاستەکەو تەڤگەری سەبارەت بە دەستگیرکەردەی و بێسەروشۆنکەردەی ئەندامەکەیشان (ئیدریس سەلیم)ی زانیاریشان دا و جە وەرانوەرەنە دەستەو مافو مرۆڤی بەڵێشان دا شۆنیەرەلوای و پەیجوری پەی دۆسیەو نامبریای بکەرانێ.
جەلایێ تەرەوە هیزی 1 شەممە، جە شارو لیدز-و بەریتانیای ژمارێو هاموڵاتیێ و چالاکوانێ کوردێ چالاکیشان پەی ئازدای ئیدریس سەلیم-ی ئەنجامدا و جە میانشەنە بەیاننامەشان واناوە کە دلێشەنە داوا جە پارتی و حکومەتو هەرێمی کریابێ ئیدریس سەلیم-ی و سەرجەم زیندانیە سیاسیەکێ بە تایبەتی دەستگیرکریێێ شیلادزێ بادینانی ئازادێ بکەرانێ.
هاموڵاتیێ و چالاکوانە کوردەکێ لیدزی وریایشان دان، ئەگەر داواکاریەکەشان ئەرێنی وەڵام نەدریۆنەوە ئا وەختە هەڵوێستی تەرشان ببۆنە و سەرجەم ڕێکوزیێ و سازیێ مافەکێ مرۆڤی هەنێ جە بەریتانیا و ئەورووپا و جیهانەنە جە دۆسیەکەی ئاگاردارێشان بکەرانێوە.پەکەکە: 15و تەباخی ئەۋەژیۋیای کوردی و بندەستەکانەن

پەکەکە جەژنەو ئەۋژیۋای (قەڵەمبازو 15و تەباخ)ی پیرۆزە مەکەرۆنە و بە ئەۋەژیۋیای کوردی و بندەستەکان نامێش مەبەرۆنە و بەڵێن مڎۆنە؛ جە 36مین ساڵیادو قەڵەمبازەکەیەنە کوشایشی ئازادی فراۋانتەر بکەرۆۋە و بە سەرکەوتەی تاجدارش بکەرۆنە.

بە بۆنەو نزیکبییەی جە 33مین ساڵیادو قەڵەمبازەو 15و تەباخی (جەژنەو ئەۋەژیۋیای) پارتو کارکەرانو کوردستانی (پەکەکە-PKK)، ۋەڵاکریاش دان و دلێشە جەژنەکێش پیرۆزە کەردێنە و ۋازیارەن بە جۆش و شادمانی پێشۋازی جە بۆنەکەی بکریۆنە.
کۆمیتەو ڕاۋەبەریی پارتو کارکەرانو کوردستانی (پەکەکە-PKK) ئاشکراش کەردەن: "ئینایمێ جە 35مین ساڵیادو هەڵمەتو گەریلایی شۆڕشگێڵیی 15وتەباخ-یەنە، کە پەی کوردی بندەستان چوون ئەۋەژیۋایەن و دەربازێ 36مین ساڵەو ئازادی کوردی مەبێمێنە. جەنگو گەریلای سەرو بنەماو خەتەو ئازادی ڕێبەر عەبدوڵا ئۆجالانی و بە فەرماندەیی هامڕا عەگید (مەعسوم کۆرکماز)ی و بە ئەنجامدای چالاکی جە دهێ و شەمزینانی دژ بە داگیرکاری و ستەم و زۆرداری و بەیەکجاری دلێنەبەردەی و ئەۋەسڕیەی کوردی دەستش پنەکەرد. 35 ساڵێ پەیاپەیەن مدرامانی بێمدرای مێژوویی سەرو بنەماو خەتەو قارەمانیی فیدایانەی مەبریوۆنە ڕاۋە. ئانێچە بییەی کوردی ئازادیش مسۆگەر کەرد و جۆش و ورە و موراڵش بخشانەۋە بە کوردی".
"سەرو ئا بنەمایە 15و تەباخی جەژنەو ئەۋە ژیۋیای کوردی و گەریلایەن و جەژنەکێ جە ڕابەر ئاپۆی، سەرجەم هامڕاکێمان، ژەنی و گەنجێ، هێزە شۆڕشگێڵێ و دیمۆکراتەکان پیرۆز مەکەرمێنە و جە کەسایەتی هامڕا عەگید (مەعسوم کۆرکماز)یەنە بە وەشەۋیسی و ڕێزدارییەۋە یاد جە سەرجەم شەهیدەکانمان مەکەرمێۋە و دووپاتش مەکەرمێۋە کە درێژە پەنەدەرێ ڕێبازەکەیشان بێمێنە و ئامانجەکانشان بەدی باۋەرمێنە. بانگەۋازی جە سەرجەم ئا کەس و لایەنانە مەکەرمێنە کە مەۋاچانێ؛ (دیموکرات)ێنێ با دژ بە سیاست و عەقڵیەتیی فاشیزمی ستەمکاری بمدارنێۋە. هیۋاو سەرکەوتەی پەی سەرجەم ئا کەس و لایەنانە مەۋازمێنە کە پەی بە دی ئاۋردەی دیموکراسی مەکۆشانە".
"جە 35 ساڵێ ۋیەردێنە ئانەکە شکستش وارد کۆمارو تورکیا بێ و ئانێچە کە سەرکەوت و بەهێز بی جمیەرو ئازادی کوردستانی بێ. 15و تەباخی زادەو نەورۆزو 1973 ڕابەر ئاپۆی و بەحزبی بییەی 1978ی پەکەکەی و مدرامانو زیندانی جە 1980 یەن، کە سەرکەوتەی ئیدۆلۆژی و سیاسیش سەرو کودەتاکارەکانو 1980یەرە تۆمار کەرد و دماتەر مدارمانو زیندانیش فاڕا پەی قەڵەمبازو 15و تەباخو 1984ی و جە کەش و کۆکێ کوردستان بە خەباتی گەریلایی مدرامان یاۋا بە قولە و جە تیئۆریکەۋە فاڕیاۋە پەی کەردەیی و تۆمارکەردەی سەرکەوتەی. هەڵبەتە پەی بەدی ئاۋردەی ئانەیە قوربانی گەورە و زیاتەر جە 50 هەزار شەهیدێ و چەندین ۋەراۋەرێ بریندارێ دریێنێ و سەدان هەزارکەسێ زیدانیێ کریێنۍ. هەزاران دەگایێ و چەنندین شارێ و شارچێ سۆچنیێنێ و وێرانێ کریێنۍ. دڕندانەتەرین ستەم وزۆرداری و ئەشکەنجێ دژ بە کوردی پەیڕەۋێ کریێنۍ. بەڵام سەرجەمشان کوردشان نەتەرسان و جە کۆشایشی ئازادی قەفایەرە نەبەردشەۋە، بەڵکو سورتەرش کەرد سەرو کۆشایشی ئازادی و بەهێزکەردەی باوەڕ و ئیرادەیش و یاۋناش بەسەرکەوتەی و شکستدای بە دەوڵەتو تورکیای".
"گرد کەس و لایێ مزانانە کە سەرکەوتەی و دەستکەوتەکێ ئارۆی زادێ 15و تەباخی و مدرامانی قارەمانانەو گەریلایەنێ کە جارێۋتەر شوناس و هۆشمەندی و باوەڕ-بەوێ-بییەش بە کوردی بەخشناۋە و ژەنیش کەردەۋە بە پێشەنگەو گلێرگەی. جە 35مین ساڵەو قەڵەمبازەکەیەنە سەرەڕاو سەرکەوتەی مەزنی و شکستدای داعشی و ڕژێمەکەو ئەردۆغانی، بەڵام سەرکردێ و ئەندامێ کۆمیتەو ڕاۋەبەریمان چوون مام زەکی شەنگالی و ئاتاکان ماهیر شەهیدێ بیۍ و بێگومان جە 36 ساڵەو قەڵەمبازەکەیەنە کۆشای تۆڵەکەردەی و تۆمارکەردەی سەرکەوتەی و بەدەستۋستەی دەستکەوتێ زیاتەرێ درێژەشان مەبۆنە و دژ بە فاشیزمەکەو ئاکەپە-مەهەپەی و هەڕەشەکێ ئەردۆغان-باخچەلی خەبات فراوانەتەر مەرکریۆنەۋە"
"داۋاچ جە گەریلای، لامێ (گەنجێ)، ژەنی، ئازادیۋازێ و دۆستەکانمان مەکەرمێنە سەرو ستراتیژی جەنگی شۆڕشگێڵیی گەلی زیاتەر جە جارانی خەبات بکەرانێ و پێۋەرە پەی بەدی ئاۋردەی کوردستانی ئازادی و ۋەرهورزی دلینی دیمۆکراتیکی بکۆشمێنە".پەرۋین بوڵدان: مشیۆم کیاستە سیاسییەکێ بشانە ئیمرالی

پەرۋین بوڵدان هامسەرۆکەو هەدەپەی داۋاش کەرد: نەک تەنیا پارێزەرێ و بنەماڵەکێ، بەڵکو مشیۆنە کیاستە سیاسییەکێ سەردای ئیمرالی بکەرانە.

'مشیۆم کیاستە سیاسییەکێ بشانە ئیمرالی'
پەرۋین بوڵدان هامسەرۆکەو هەدەپەی سەبارەت بە سەردای و دیدارەکێ ئیمرالی و چارەسەری دیموکراتیکی جە کوردستان و تورکیا هۆرسەنگنایش کەردەن و ۋاتەنش: "پارێزەرێ و بنەماڵەکێ سەردایشان پەی ئیمرالی گرنگەن، بەڵام گرنگتەر ئانەن پەی خوڵقنانی چارەسەری دۆزەو کوردی و دیموکراسیی جە تورکیا، مشیۆم کیاستە (وەفد) سیاسییەکێ سەردای ئیمرالی بکەرانە".
'هەر کات گۆشەگیری بیەبۆنە جەنگ و قەیرانێ و ئاڵۆزیێ-چ هەنێ'
پەرۋینە دەستنیشانش کەردەن: "ئێمە هەمیشە باۋەڕمان پانەیە بییەن کە کاتێ دیدارێ چەنی ڕێزدار ئۆجالانی ئەنجامێ دریێنێ، جە تورکیا دۆخێۋە دوور جە جەنگی و ئاڵۆزیێ و قەیرانی خوڵقیێنە. بەڵام هەر کات دیدارەکێ مدرێ بانە و گۆشەگیری سەپنیا بۆنە جەنگ و ئالۆزییێ و قەیرانێ ڕووەشان دێنە. جە دمای 2015ی کە گۆشەگیری سەپیا و گفتوگۆگێ ئیمرالی مدرێ، ئیتر جە تورکیا جەنگ، ئاڵۆزیێ، قەیرانێ، نائارامی و بێهیۋایی سەرشهۆردا".
'مانگێرتەی و ڕۆچێ مەردەی گۆشەگیریش ماڕا'
پەرۋین بوڵدان هامسەرۆکەو هەدەپەی جەختش کەردەۋە: "جە دمای 8 ساڵان جە مدرای دیدارەکان چەنی پارێزەران و جە دمای ماۋێۋی فرەی جە قەدەغەکەردەو سەردای بنەماڵەکان، جارێ تەر دیدارێ و سەردایەکێ ئیمرالی دەستشان پنەکەردەۋە. ئانێچە بەرهەمو مانگێرتەی جە واردەی و ڕۆچێ مەردەی و کۆشای ئەڎایا ئاشتی بێ کە بە پێشەنگێ لەیلا گیوڤەن هامسەرۆکەو کۆنگرەو کۆمەڵگەى دیموکراتیکی (کەجەدە -KCD) بریاڕاۋە و هەزاران زیندانیێ و وڵاتپارێزێ جە کوردستان و هەندەران بەشدارێش بیێ".
'مشیۆم دیدارێ ئیمرالی سنووردارێ نەکریانە'
بوڵدان ئاشکراش کەرد: "سەرەڕاو کوڵی دیدارەکان، بەڵام دیسان پەیامەکێ ڕێزدار ئۆجالانی گرنگێ و بەهادارێنێ و جەخت جە پێۋەرە ژیۋای و ئاشتی گلێرگەی، بە دیموکراسیی کەردەی تورکیا و چارەسەری دۆزەو کوردی و بە گردیی ئازادی مەکەرانێۋە. پەی بەدی ئاماۋردەی ئانەیە، مشیۆم سەردایێ و دیدارەکێ ئیمرالی سنووردارێ نەکریانە تەنیا بە بنەماڵە و پارێزەکان، بەڵکو مشیۆنە کیاستە سیاسییەکێ سەردای ئیمرالی بکەرانە و دیدار چەنی ڕێزدار ئۆجالانی ئەنجام بڎانە".
'تورکیا سەبارەت بە سوریای پنەۋازیش بە نەخشەڕای نۊ هەن'
پەرۋینە سەبارەت بە گرنگی پەیامەکێ ئۆجالانی ۋەرانەۋە بە سوریای ۋاتەنش: "جە سەردایەکانە پەی ئیمرالی ڕێزدار ئۆجالان هەمیشە بایەخش دان بە سوریای و ۋاتەنش(پەی من سوریا خەتێ سورەنە)، ئینانا جەی باۋەڕەنە کە ئیسێچ هەمان هەڵۋستش هەن. ئاڎ 4 ساڵێن داۋاو سەرڕاستکەردەو سیاسەتە هەڵەکێ تورکیای جە سوریا مەکەرۆنە. جە ئیسەنە تورکیا سەبارەت بە سوریای پنەۋازیش بە نەخشەڕای نۊ هەن. ئەقڵیەتێۋ کە کوردی پێسە نەبییەی مەۋینۆنە و تەسفیەش مەکەرۆنە و کار پەی دلێنەبەردەی دەستکەوتەکانش مەکەرۆنە، جە شکست زیاتەر پەی تورکیای ئەنجامی تەرش نییەن".
'چارەسەی بە ئاکەپەی نمەکریۆنە'
پەروین بوڵدان ماچۆنە: "پەی چارەسەری و گفتوگۆی، مشیۆنە لایەنەکێ بە موخاتەب بگیریانە، ئۆجالان جە پەیامەکانشەنە جەختش جە ئانەیە کەردەنەۋە کە جە ئیسەنە دایوئەسای و گفتوگۆ جە ئارانە نییەن. ئاکەپە هەرگیز هیچ نیازێش پەی ئاشتی و چارەسەری نەبییەن و نییەن و چارەسەریچش پنە نمەکریۆنە. پۆکەی هەر جە دمای هۆرۋچنای شارەوانی جە تورکیا، هەدەپە پەی بەدی ئاوردەی ئاشتی و چارەسەری، گلێرگە، لایەنە سیاسیێ و مەدەنییەکێ، نۋیسەرێ، ئاشتیۋازێ، ئەکادیمیێ و ڕۆشنۋیرش بە بنەما گێرتێ نەک ئاکەپە. پنەۋازی هەن سەرجەم گلێرگە و چینە جیا جیێکێش پەشیتۋانی جە ئانەیە بکەرانە و پاڵپەشتێ هەدەپەی ببانە. چونکە ئانە پڕۆسێسێۋەن حکومەت و دەوڵەتی سەربەوێی مەردومی بە بنەما مەگێرۆنە و چارەسەری و ئاشتی و دیموکراسیی شۆنیشەرە مەیۆنە و جە ڕاشەوە کۆتایی بە جەنگی، ئاڵۆزیێ و قەیرانێ و بنبەستی مەیۆنە".بەرگی دووەم جە کتیٛبو ڕازوانی هەورامی چاپ کریا

بەرگی دووەم جە کتیٛبو ڕازوانی هەورامی جە نۋیسەی و ئامادەکەردی دکتۆر ناجع گوڵی-ن چاپ کریا و کتێبخانەو هەورامان-یش پنە دۆڵەمەند کریا.

ساڵەو پاری 25/5/2018 بەرگی یوەمو کتیٛبو ڕازوانو هەورامیم چاپ و وەڵاو کەردوە، ئیساڵیچ پەشتیوان بەخوای بەرگو دوویٛش چاپ و وەڵاو کریاوە. ڕێک دماو سڵێوە 22/5/219 چیٛرو چاپینە ئاماجبەر.
کتیٛبو ڕازوانی هەورامی 493 لاپەلیٛ قەوارە 24 * 17 ، جە حەوت لیٛژا دروسیان، بەرهەم و بەرویرو دکتوٙرناجح گوڵپین.ئی کتیٛبە چی بەشا دروسیان:
لیٛژەی یوەم: بە دریٛژی باسو چەمەی زوانی هەورامینە کریان، چەمەی سادە و ئەرەتاشیا و ئامیٛتە، هەرپاسە قەد و ڕیٛخەو گردو چەمەکان دیاری کریان، شونیەرە نمونیٛ مشەمەریٛم ئاوردیٛنیٛوە سەرو جوٙرەکاو چەمەی( چەمەی ویەردە و نەویەردە و ویەرو نەویەر و نادیار). ئەگەر گەرەکت بوٙ بەڵەڎ بینە جە ڕازوانی مەشوٙم فیٛرو چەمەی بی و بزانی چەمە چیٛشەن و کامەن و ئیجا بتاوی کەردەش چەنە دروسکەری و جە دروسنای واتیٛنە بەکارش باوەری.
لیٛژەی دووەم: چی لیٛژەنە بە پوختی باسو بکەری و جوٙرەکانو بکەری کریان( بکەری ڕازوانی و بکەری هەقەتین “لۆجیکی” ، بکەری نادیار و بکەری نادیاری نیشاندریا، هەرپاسە نونگەو دروسنای بکەرنادیاری. چەنی ئانەیچ باسو وەرکاری، وەرکاری ویٛڕاس و ناویٛڕاس ڕوٙشن کریانەو. ئیجا باسو نیهادو گوزارەی و دەسەواچەی”فرەیس″ کریان. ئەرکشا چیٛشەن دلیٛ ڕستەینە.
لیٛژەی یەرەم: باسو دروسنای واتیٛ”مۆرفۆلۆجی” واتیٛ سازی. بە جوانی شیکریانەو ، مۆرفیم و جوٙرەکاو مۆرفیمی، مۆرفیمی بنەڕەتی و مۆرفیمو ئەرەتاشتەی و مۆرفیمی واتە واڕ، مۆرفیم و ئەلۆمۆرف، فۆنیم و ئەلۆفۆن، وەڵگیٛر و دماگیٛر و نیشانیٛ، دلیٛگیٛر و کۆنفێکس، بە جوانی باسیٛ کریاینیٛ.
واتیٛ جە ڕووەو دروسنایوە باسکریان، واتیٛ ئەرەتاشیێ و ئامیٛتیٛ، ئیجا با بە چنڎ لزگیٛوە، نامیٛ ئەرەتاشیێ و ئامیٛتیٛ، یاوەرنامیٛ ئەرەتاشیێ و ئامیٛتیٛ، کەردەی ئەرەتاشیاو ئامیٛتە، یاوەرکەردەی ئەرەتاشیاو ئامیٛتە، ژمارەی ئەرەتاشیا و ئامیٛتە وزیانیٛ ڕووە.
لیٛژەی چوارەم: بەجوانی باسو کەرەسەکاو دروسنای ڕستەی کریان، ئیجا باسو ڕیزبەستەی ڕستەی، شونیەرە بە کوڵی و پوختی باسو سیمانتیک و پراگماتیکی کریان. ئیجا بە کوڵی باسو مانای فەرهەنگییٛ و مانای ئیدیۆمییٛ و مانای ڕازوانییٛ و مانای میتافۆرییٛ و مانای پراگماتیکییٛ کریان. ئی باسیٛ مەشوٙ بزانیشا چونکەتەی گرد پیٛوەندیشا هەن ڕازوانیوە.
دماو ئانەی باسو کەردەی یاردیدەری کریان، چنڎ جوٙرێوە کەردیٛ یاردیدەریٛما بە نمونە ئاردیٛنیٛوە، ئیجا بە کوڵی باسو پەخشانیٛم کەردەن، چەنی وەڵبەند و دمابەندی .
لیٛژەی پەنجەم: بابەتیٛوی تازەن، ئا واتیٛ کە جە چەمەیوە هورگیریان، پسە: نامیٛ بکەری و نامیٛ وەرکاری و نامیٛ چەمەی و نامیٛ دەسینەی و نامیٛ یاگیٛ و یاوەرنامیٛ و نامیٛ واردەی و نەوەشی. جە چەمەی متاومیٛ فرەو واتیٛکا، یام نامەکا دروسنمیٛ. ڕوٙزگارو ئاروٙینە تاومیٛ فرە کەلک چینەی هوٙرگیٛرمیٛ پەی دروسنای فرەو واتیٛکان.
لیٛژەی ششەم: چی لیٛژەنە باسو زوانئەشناسیما کەردەن، لەقەکاو زوانئەشناسای، زوان چیٛشەن و چەنی ئەژناسەش کریوٙ؟ ئەرکو زوانی چیٛشەن؟ زوان چەنی پەیڎابیەن؟ تایبەمەندیەکاو زوانی و جوٙرەکانو زوانی. خیٛزانە زوانەکاو جەهانی و زوانە هیند و ئاریەکیٛ، دیالێکت و جوٙرەکانو دیالێکتی و نونگەو پەیڎا بیەی دیالێکتی و جیاوازی میانو دیالێکتی و زوانی وزیان وەرەچەم.
لیٛژەی حەوتەم: چی لێژەنە بە دریٛژی باسو ڕانویسی و خاڵبەندی کریان، جوٙرەکاو نویستەی باسکریان، هەرپاسە وٛجوٙرەکانو ئەلف و بیٛ باسکریان، بە جوانی باسو ئەلف و بیٛ هەورامییٛ کریان، وچەکیٛ زوانو هەورامی وزیێنیٛ وەرەچەم، ئیجا باسو وچە دەنگدارەکا(ڤاوڵەکا) و بیٛ دەنگەکا( کۆنسوٙنانتیٛ) کریان دماجار بە پوختی باسو خاڵبەندی کریان، یانی وەختو نویستەینە چەنی خاڵیٛ و کوٙماو کەمانیٛ بنیەیمیٛرە.
دما لزگش ماناو واتیٛکانە و چەنی سەرچەمەکا.
ئینە یەرەم کتیٛبا کە بەزوانی ئەڎایی وێم زوانی هەورامی چاپ و وەڵاوش کەروە، پەشتقایم بە خوای سەرەمڕیٛ بیمیٛ.
سەرچەمە: هەورامان نێتجە شەنگال و کەرکوک 8و ئاداری پیرۆز کریا

جە شەنگال و کەرکوک 8و ئاداری ڕۆو جیهانی ژەنێ بە چالاکیێ جۆربەجۆرێ پیرۆز کریا و ژەنی جەختشان جە کۆشایشی ئازادی ژەنێ کەردەۋە.

جە شەنگالی ئازادکریا، بە بۆنەو 8و ئاداری ڕۆو جیهانی ژەنێ مەراسیمێۋی جەماوەری ڕێکۋزیا. جە مەراسیمەکەنە کە بە ڕێزگێرتەی دەستش پنەکەرد، وێنەکێ ڕێبەر ئۆجالانی و ئاڵێ و هێمێ جمیەری ئازادی کوردستانی و تاژێی و ۋێنێ گیانبەختکەردەکێ شەنگالی هۆرئاۋێزیێ-بێنێ. دماتەر ئەڎا ئەمشێ بەنامێ تەڤگەرو ژەنێ ئێزیدیێ قسیێش کەردێ و 8و ئاداریش جە ڕێبەر ئاپۆی و ژەنێ ئێزیدیێ و کوردستانی و جیهانی پیرۆز کەرد و ۋاتش: "سەرەڕاو کۆمەڵکوشیەکان، بەڵام ژەنی ئێزیدییە کۆڵ نەدا و وێش ڕێکۋست و بنیات نیاۋە". هەر جە مەرسیمەکەنە گرووپ-و "بوکا بارانێ"چندین بڕگێ هونەریێ نماییش کەردێ. دماتەر گرووپو شانۆیی سەر بە یەکینەکێ ژەنێ شەنگالی - یەژەشە، شانۆگەریشان نماییش کەرد.
هاموەخت جە شارو کەرکوکی بەهەمان بۆنەۋە، بە سەرپەرشتی یانەوڕۆشنۋیری، تیم-و فیوچەری ڕوسیی، ئەرەمەرزیاو کۆکاری و وانگەو ئەستێرەی، جە وانگەکەنە ئەرمانگەی هونەری و کاری دەستی کریاۋە و کناچە وانکارەکێ و ژەنە دەستڕەنگینەکێ کەرکوکی توانا هونەرییەکێ وێشان ئەرمانێ. جە ئەرمانگەکەنە سەرەڕاو ژەنی و پیێ کوردی، ژەنی و پیێ تورکمانێ و عەرەبێ بەشدارێ بیێ.
جە سەرجەم چالاکییەکێ شەنگالی و کەرکوک-یەنە، ژەنە بەشداربییەکێ جەختشان جە کۆشایشی ئازادی ژەنێ کەردەۋە و داۋاشان جە ژەنێ کەرد، تا کار تەر جە ۋیەردەی بەشدارێ کۆشایشی ببنانە و مافەکانشان مسۆگەر بکەرانە.مەولودی: با بە بۆگێرتەیی ڕووبەروو هێرشەکێ دوژمنان ببێمێۋە

موستەفا مەولودی سکرتێرو حدک-(HDK)ی داۋاش کەرد: "گرد کەس و لایێ بە بۆگێرتەیی ڕووبەڕوو دەستدرێژی و هێرشەکێێ و دوژمنان پەی سەرو کوردستانی ببانێۋە و سورێ پەی هێرشەکێ تورکیای بنریۆرە".

ستەفا مەولودی سکرتێرو حزبو دیموکراتو کوردستانی حدک-(HDK)، سەبارەت بە هێرشێ و کەردە سەربازییە ئەرەگێرەکێ تورکیای و ئێرانی جە کوردستانی وارین ئاما دەنگ و ناڕەزاییش نیشانەدان و ۋاتەنش: "هێرشێ و کەردە سەربازیە ئەرەگێرەکێ تورکیای جە پانیشتو کوردستانی نۊ و تازێ نییەنێ و ساڵانێۋەن بییەشان هەن. پۆکەی پەی دژبەریکەدەی هێرشێ و بۆردومانێ و کەردە سەربازییە ئەرەگێرەکێ تورکیا جە کوردستانی وارین پنەوازی بە هەڵۋێست و مدرامانی یۆگێرتەی هەن".
مەولودی کە پەی ئاژانسو ڕۆژنیوزی قسێش کەردێنێ داۋاش جە هەر دووێ حکومەتێ هەرێمو کوردستانی و فدڕاڵی ئێراقی کەردەن، "تا سنورێ پەی دەستدرێژی و هێرشەکێ تورکیا بنیارە و چارەسەرێ بێزانێۋە پەیشان، چونکە تورکیا هاموڵاتییێ مەدەنیێ و مڵک و ماڵشان مەکەرۆنە ئامانج. هاموەخت مشیۆم ڕا نەدرێۆنە چانەیە زیاتەر خەڵکی مەدەنی بکوشیۆنە، زیانمەند و یانەوێران ببۆنە". موستەفا مەولودی سکرتێرو حدک-(HDK)ی ۋاتەنیچش: "مشیۆم کورد یۆگێرتانە کەردە دژ مرۆیی و ناۋەرپرسیاریەکێ تورکیای سەرکۆنێ و مەحکومێ بکەرۆنە و جە ۋەرانۋەرشان بێدەنگ نەبۆنە. بەڵام بەداخەۋە ئارۆ کورد میانگە و جاگەیێش نییە تا یەکدەست و یەکڕەنگ کار پەی مدرانای هێرشێ، بۆردومانێ و ئۆپەراسیۆنەکێ تورکیا و ئێرانی بڎانە. بەڵام دیسان سەرەڕاو ئانەیە پنەوازیمان بە یۆگێرتەیی، یەکدەنگی، تەبایی و هامخەمی پەی هەنتری هەن. گرنگەن سیاسەت و دبلۆماسیەت-و کوردی ڕێکێ ئەرەگێرتەی و هێرشەکێ وڵاتان بوزارە و ئاسەنگێ بکەرانە و ڕا نەدانە وڵاتێ بێگانێ بە ئارەزوو وێشان سنورمان ببزانە. ئێران بارەگاکێ ئێمە جە کۆیە موشەکۋارانێ کەردێ، وڵاتێ تەرێچ بە باڵەپڕێ جەنگیێ بۆردومان مەکەرانە. سەرەنجام هێرشەکێ خەڵکی مەدەنی مەکەرانە قوربانی و ئانێچە یاگێ قبوڵی نییەن".
مستەفا مەولودی ئاماژەش بە بێدەنگیی حکومەتو عێراقی کەردەن ۋەرانۋەر بە هێرشێ و کەردە سەربازییە ئەرەگێرەکێ تورکیای و مەۋاچۆنە: "ئێراق بە بەهانێ جیێ جیێ دەستدرێژی تورکیایش نادیدە گێرتەن. ئێراق ئەرکشەن ڕا بە وڵاتە بێگانەکان نەدۆنە هێرش بکەرانە سەرو سەروەریەکەیش و خاکەکەییش ببزانانە و خەڵکەکەیش شەهید بکەرانە. پۆکەی ۋازیارێنمێ تا ئێراق چارەسەری دۆخەکەی بکەرۆنە و سنور پەی دەستدرێژی تورکیای بنیۆرە".جە باشور قڕکەردەی ژەنێ بەردەۋامەن و جە 5 مانگێنە 89 ژەنی کوشیێنێ

جە کوردستانی وارین بێجگە جە هەورامانی قڕکەردەی ژەنێ جە ئاستێۋی فرە مەتەرسیدارەنە بەردەۋامەن و تەنها جە 5 مانگۍ ۋیەردێنە 89 ژەنی بە کوشتەی و سۆچنای گیانشان سپاردەن.

جە کوردستانی وارین بێجگە جە هەورامانی قڕکەردەی ژەنێ جە ئاستێۋی فرە مەتەرسیدارەنە بەردەۋامەن و تەنها جە 5 مانگۍ ۋیەردێنە 89 ژەنی بە کوشتەی و سۆچنای گیانشان سپاردەن.
کوردستانی ۋارین یان پانیشت (باشور)و وڵاتی پەی ژەنێ بییەن بەدۆزەخ و ساڵە دمای ساڵێ تندوتیژی دژ بە ژەنێ جە ئاستێۋی فرە مەتەرسیدار و فراۋانتەرەنە پەرەمەسانۆنە. بەڵام جە هەورامان پێسەو هەر ساڵێ تەری ئەی ساڵیچ تندوتیژی دژ بە ژەنێ (0) بییەن. سەبارەت بەهۆرکێشای تندوتیژی ۋەرانۋەر بە ژەنێ ڕاۋەبەری کۆشایی دژ بە تندوتیژی ژەنێ جە هەرێمو کوردستانی ئامارش دان. جە ئامارەکەنە ئاشکرا کریان: " تەنها جە 5 مانگۍ 2019یەنە 89 ژەنی بە کوشتەی و سۆچنای گیانشان سپاردەن و ژمارێۋی فرێ ژەنی تەرێ هەوڵ پەی کوشتەی و سۆچنایشان دریان".
ڕاۋەبەریەکە جەی بارەۋە پی جۆرە وردەکاریش دان:
سلێمانییە 33 ژەنێ هەولێر 24 ژەنێ دهۆک 19 ژەنێ گەرمیان 1 ژەنی ڕاپەڕین 8 ژەنێ سۆران 4 ژەنێ بە شێۋازی گوماناوی کوشیێنێ یان بە ئەنقەست سۆچنیێنۍ.
بە بەرئاۋرد چەنی 5 مانگۍ سەرەتاو ساڵێ ۋیەردێ (2018)، کە 67 حاڵەتێ گیان جەدەستدای ژەنان بییەبێ، جە 5 مانگۍ سەرەتاو (2019) یەنە 21 حاڵەتێ گیان جەدەستدای ژەنان زیادشان کەردەن. یانی جە 5 مانگێ ۋیەردێ ئا ساڵێنە: 18 ژەنێ کوشینۍ 25 ژنێ بانگەشەکریان وێشان کوشتەن 49 ژنێ بانگەشەکریان وێشان سۆچنان 45 حاڵەتێ دەستدرێژی جنسی تۆمارێ کریێنۍ.
ڕەوەند سابیر بەرپەرسیار جە دەستگاو یاۋنەری ڕاۋەبەری گردیی کۆشایی دژ بە تندوژی ژەنێ جە هەرێمو کوردستانی ۋاتەنش: "ڕاۋەبەریەکەشان پەی ئەۋەمدرای دژو تندوتیژیەکەی ژمارە پەیوەندی تەلەفۆنی (119)یش نیانەرە تا ئا ژەنێ کە ڕووبەڕوو تندوتیژی مەبانێۋە پەیوەندی بگێرانێ و سکاڵا تۆمار بکەرانە. پنەۋازی هەن سەرجەم ئا ژەنێ ڕووبەڕوو تندوتیژی مەبانێۋە پەیوەندی بە ژمارە (119)ی بکەرانێنە تا ڕاچارە پەی کێشە و سکاڵاکانشان بکریۆنە و هامکاری بکریانە و ژیۋایشان بپارێزیۆنە و مافەکێشان مسۆگەرێ بکریانە".گەمارۆدای کامپو ڕۆستەم جوودی مەخمووری 118 ڕووێش پەڕکەردەۋە

گەمارۆدای کامپو شەهید ڕۆستەم جوودی مەخمووری 118 ڕووێن بەردەۋامەن و کامپنشێنەکێ بارودۆخشان فرە سەختر بییەن و دەسەڵاتدارێ هەرێمی بێباکانە گۆش بە داۋاکاری هۆرگێرتەی کەمپەکەی نمەڎانە.

دمابەدمای ئانەیە جە 17ی تەمموزو 2019ی، جە ریستورانتو هۆقەبازی جە شارو هەولێری جە ڕوودایێۋی تەم ومژاۋی-یەنە (عوسمان کۆسە) گەورە سیخوڕ و ۋەرپرسیار جە دەستگاو هەواڵگری و سیخوڕی تورکیای (میت-MĬT) کوشیا، کاربەدەستێ هەولێری سەر بە پارتو دیمۆکراتو کوردستانی (پەدەکە) بە نایاسایی و دوور جە سەرجەم پیمانە ئانزانیێ و گەردوونییەکان و زاڵمانە گەمارۆشان ۋست سەرو کامپو شەهید ڕۆستەم جوودی مەخمووری کە زیاتەر جە 12هەزارێ ئەرەنیشێ مەدەنیێش دلێنە مژیۋانە. هۆکارو گەمارۆکەی ئانەن گوایا کەسێۋی ئەرەنیشتەو کەمپەکەی بەشدار بییەن جە کوشتەی عوسمان کۆسە-یەنە. بەی تەورە پەدەکە سزای گردییەش سەپنێنە سەرو سەرجەم ئەرەنیشتەکێ کامپەکەیەرە کە دوور و نزیک پەیوەندیشان بە ڤییەرەکەیەۋە نییەن.
پی جۆرە جە 17و تەمموزی ۋیەردەی تا ئیسە 118 ڕووێ پەیەپەیەن هامۆشییە و سەردای پەی کامپەکەی و بە پێچەۋانەۋە پەی هەولێری قەدەغەن. تەنانەت کرێکارێ، وانکارێ، کاسبکارێ و نەوەشێ کامپەکەی پەیشان نییەن سەردای هەولێری بکەرانێ و ئانێچە ئەرەنیشتێ کامپەکەیش ڕووبەڕوو زەحمەتی و کێشێ و ئاستەنگیێ فرێ کەردێنێۋە و هاموەخت چەنڎین کەسێ نەۋەشێ و سڵامەندێ بە تایبەتی چەنڎین زارۆڵێ نەۋەشێ گیانشان جەدەست دان یان دووچارێ زەحمەتی و سەختیێ بیێنێۋە.
سەرەڕاو سەرجەم هەوڵێ و تەقەلاکانو ئەنجومەنو دیموکراتیی گەلی و دامودەزگاکێ تەرێ جە کامپەکەنە و چەنڎین چالاکییێ و وێنیشاندایێ و ڕاپیمایێ دژ بە دەورپێچداکەی بەڵام دەسەڵاتدارێ پارتو دیمۆکراتو کوردستانی - پەدەکە ئامادە نییەن کۆتایی بە دۆرپێچداکەی باۋەرۆنە و بێباکانە گۆش بە داۋاکاری هۆرگێرتەی کەمپەکەی نمەڎانە و هامکات بانەگەشە مەکەرانێ کەمپەکە دەورپێچ نەکریان و حاشا جە گەماۆکەی مەکەرانێ. جەی چوارچێۋەنە جە 2019/10/18یەنە فرسەت سۆفی پارێزگارو هەولێری جە کۆنگرێۋی ڕۆچنامەڤانییەنە ڕەتش کەردبێۋە گەمارۆ ۋزیابۆنە سەرو کامپەکەی و بانگەشەش کەردەبێ گوایا بەبەردەۋامی هامکاری کامپەکەیشان کەردەن و مەکەرانێ.جە دهۆک سەرەڕاو ئاستەنگیەکان مووچەوەرێ ناڕەزایەتیشان نیشانە دا

جە دهۆک سەرەڕاو هەڕەشێ وئاستەنگیەکان، مامۆستێ و موچەوەرێ و چالاکێ مەدەنیێ کۆبیێوە و دژ بە نەبییەی مووچەی ناڕەزایەتیشان نیشانە دا و هێزە ئەمنیەکێ هێزشان بەکاربەردەن و 2 ڕێکوزێ کۆبییەکەی و 10 کەسێ تەرێ ناڕازیشان دەستگێرێ کەردێنێ.

نەبییەی مووچەی زۆرش پەی مووچەوەرانو پانیشت (باشور)و کوردستانی ئاوردەن و جە ئی چوارچێوەنە ئارۆ شەممە، جە شارو دهۆک-ی سەر بە هەرێمو بادینان-ی ژمارێوی فرێ مامۆستێ و موچەوەرێ و چالاکێ مەدەنیێ و هاموڵاتیێ کۆبیێوە و دژ بە نەبییەی و نەڎای مووچەکەی ناڕەزایەتیشان نیشانە دا. کۆبییەکەی جە سەروەختێوەنە ئەنجام دریا کە جە شەوێ ویەدێوە تا بە ئارۆ هێزە ئەمنیەکێ بە هەڕەشێ و ئاستەنگیێ و دەستگیرکەردەی هەوڵشان دابێ کۆبییەکەو ئارۆی ئەنجام نەدریۆن.
سەرچەمەکێ هەواڵی جە دهۆکەوە ئاشکراشان کەرد: "سەرسەبای ئارۆی هەر چەنی دەست پنەکەردەی کۆبییەکەی، هێزە ئەمنیەکێ دهۆک-ی دەورپێچ و گەمارۆو یاگێ کۆبییەکەیشان دان و هەوڵشان دان بەزۆر دماییش پنە باوەرانێ. بەڵام خەڵکی ناڕازی سور بییەن سەرو ئەنجامدایش. جە وەرانوەرەنە هێزە ئەمنیەکێ ئومێد بەرۆشکی یۆ جە ڕێکوزانو چالاکیەکەی و 10 کەسێ ناڕازیێ تەرێشان دەستگیرێ کەردێنێ".
بە پاو دمایین زانیاری کۆبییەکە ناڕەزایەتیەکەو دهۆک-ی تا ئیسە بەردەوامەن و ئاڵۆزیش ونە کەوتەنەوە و هێزە ئەمنیەکێ ڕاگیریشان جە هاموڵاتیانی کەردەن تا پەیوەستێ ناڕەزایەتیەکەی نەبانێ.
شەوێ ویەردێچ، هێزێوی چەکدار هۆرشانکوابێ سەرو یانەو مامۆستا بەدەل بەرواری کە ڕێکوزی سەرەکی کۆبییەکەو ئارۆیەن و دەستگیرشان کەردبێ.دەنگ و نویسە sound& letter

دەنگ و نویسە sound& letter زانستەن و جە وردەکاری دەنگی و نویسەیەنە گرنگەن و نمەبوٙ کرکە”دەنگ” بە نویسە”وچە” ئەژمار و تێکەڵ بکریۆنە، چون جیاوازیشان هەن.

زانستو دەنگ ئەشناسینە مەشوٙ وردەکاری دەنگی و نویسەی بزانمیٛ و جە یوٙیشان جیابکەرمیٛوە. دەنگ ئا کرکەنە کە جە بینی و گڵویٛ و دەمیوە مەیوٙنە جبەر وەختو دوایەنە، کەسێوەی تەر گوٙشش پەی مەگیٛروٙنە، یام مەلوٙنە دلیٛوە هەوای و گم مەبوٙنە، یانی تواناو مەنەیش نیەنە. وەلێم نویسە”وچە” دەنگەکەن کە مەنویسمیٛش، دەنگێوە دەمەو مەیوٙنە جبەر ئیٛمەیچ سەرو کاغەزیوە یام کەمپیوترنە مەنویسمیٛش، ویٛنە، نیشانیٛ، هیٛماش پەی مکەرمیٛ، هەتا کاغەزەکە مەنوٙ، یام کامپیوترکە مەنوٙ نویسەکەیچ مەنوٙنە، تواناو مەنەیش فرە فریٛنە. یانی دەنگ”کرکە” نیشانیٛ و هیٛما نیەن بەڵکوٙم پەی دروسکەردەی هیٛمای و نیشانیٛ بەکار مەیوٙنە. کرکە میچقلەتەرین یەکەو دەنگین، نمەکریوٙ چانەی زیاتەر گولانەش بکەرمیٛوە.
نمەبوٙ کرکە”دەنگ” بە نویسە”وچە” ئەژمار بکەرمیٛ، یام تیٛکەڵشان بکەرمیٛ، چون جیاوازیشان هەن، دەنگ وەختو دوایەن دەمەو مزیوٙوە، وەلێم نویسە ویٛنەو دەنگەکەین سەرو کاغەزیوە نویسیان. هەمیشە دەنگەکیٛوە زوانێوە وەرانوەریٛ نویسەکانش نیەنیٛ، یانی جە ژمارەنە پیٛسەو یوٙی نیەنیٛ، پەی نمونەی زوانو هەورامی و کوردی هەرچنڎە بە دویٛ زوانیٛ تەمامیٛ(perfect language) منریارە، وەلێم هەڵای بڕێ دەنگیٛشا چەنەنیٛ نمەتاومیٛ بەنویسە(حرف) ویٛناشان بکەرمیٛنە، پیٛسەو بزروٙکەی (i) زوانو کوردی سورانینە، هەرپاسە زوانو گوٙرانی- هەورامیچنە دویٛ دەنگیٛما هەنیٛ فرە کوڵیٛنیٛ هەڵای نەتاوانما نویسەشان”حرف” پەی ویٛنا بکەرمیٛنە، یوٙشا پیٛسەن بزروٙکەی، کەسرەی فرە کوڵەن، ئەوی تەرشان پیٛسەن فەتحەی فرەکوڵەن، قەدیمەنە ئی جوٙرە دەنگیٛ، حەرکە یام جوڵەشان پەنە واتیٛنیٛ.
وەلێم زوانە ناتەمامەکان(non perfect language) فرێوە دەنگەکان هەنیٛ نویسەشان نیەن، یام نویسە هەن و دەنگش نیەن وەختو دەمواچینە، پەی نمونەی زوانو فارسینە(خواهر= خاهر) واوەکە دەمواچ نمەکریوٙنە. زوانو ئینگلیزنە پەڕەن، کە پەنەشان مەواچان”silent ” نتم، پیٛسەو(sign ساین، کە g دەمواچ نمەکریوٙنە). ئی تەرزە جە بیەی حەرفی و دەمواچ نەکەردەیش، زوانو گوٙرانی و کوردینە نیەن. یام وەرانوەرو یەک دەنگیوە بڕێ نویسیٛ مەنویسیانیٛ، ئی تەرزە جە زوانو ئینگلیزنە فرەن پەی نمونەی( meat: گوشت، کە دویٛ کرکیٛ ڤاوڵیٛ بەکار ئاوامێنیٛ تا دەنگو”ی” دروسنانە). یام دەنگ”س” زوانو ئینگلیزنە بەچن نویسێوە مەدروسیوٙنە پیٛسە(ss, s, c, sc) ئینە زوانو گوٙرانی- هەورامینە نیەن.
واتیٛ کریٛڵییٛ: key words
کرکە= دەنگ= sound ، نویسە= وچە= حەرف= letter ، نتم= silent، زوانو گوٙرانی= زوانو هەورامی، نیشانیٛ= هیٛما= ویٛنە= نەخش
د. ناجح گوڵپی
سەرچەمە: هەورامان نێتجە سنە بنکەو فەرهەنگی ئەدەبی بێسارانی ئەرەنیشتەیش ئەنجام دا

جە سنە بنکەو فەرهەنگی ئەدەبی مەڵا موستەفا بێسارانی ئەرەنیشتەیش ئەنجام دا و بابەتێ ئەدەبیێ هەفتەی هۆرسەنگیێ.

جە شارو سنە-و وەرهۆرزو کوردستانی، ئەندامێ بنکەو فەرهەنگی ئەدەبی مەڵا موستەفا بێسارانی ئەرەنیشتەیشان ئەنجام دا و بابەتێ ئەدەبیێ ئی هەفتەیەشەشان هۆرسەنگنێ.
جە ئەرەنیشەو ئیجارەیەنە هاشم حێسامی پێسەو پێشکەشکاری و ڕاۋەبەرو ئەرەنیشتەکەی خێرئامای مێمانەکاش کەرد و بابەتوو ئی هەفتەیشە وست وەروچەما. دماتەر هەرکام جە بەشدارا شێعرە، پەخشانە، چیرۆکە و داستانەو وێشا وەنەوە و هۆرسەۆگنایشان پەی کریا. بەشداربیەکێ پێکئامێبێنێ جە: موهەندێس حێسامی، جەواد فێراق، حەممەشەریف عەلیرمایی، خاتوو گیسیا هەورامی-ێ، ئاغای نادری، کاک مەحیە، مامۆستا هێمەت یار، نایب مێنبەری، خاتوو سەردەشتی-ێ، وەلی کاکایی، دکتر غەفاری، مامۆستا ئیبراهیمی، فەرشاد موحەممەدی و شادمان ئێدامە.
بە پاو ڕاۋەبەرانو بنکەو فەرهەنگی ئەدەبی مەڵا موستەفا بێسارانی جە سنە، هەفتەی ئایندە ئەرەنیشتەی تەر ئەنجام مدریۆنە و دماتەر سەرو بابەتەکێ دلێ ئەرەنیشتەکەی زانیاری ۋەڵاو مەکریۆۋە.
سەباح شیانی/هەورامان نێتچوٙخ و ڕانک چ جۆرە سیپاڵێۋەن و کەی و چنی دروست کریان

چوٙخ و ڕانک یان ڕان و چۆخە چ جۆرە سیپاڵێۋەن و کەی و چنی و جە چێشی دروست مەکریۆنە؟

چوٙخ و ڕانک سیپاڵیٛوە هەورامیانەی رەسەنەن، ویەردەش فرە قەڎیمین و بە تەمامی دیارنیەن کەی و کیٛ و کامە دەگاو هەورامانینە ئەوەڵجار دروسکریان. هەورامان جە بنەڕاو ویەرینیوە ویٛش یانەوەی فرەو سەناتەکا بیەن، پیٛسە کڵاشیٛ، چوٙخ و ڕانک، جاجم و مەوجە، هەڵاوە، ئاساوە تەوەنینە، هاریٛ دەسییٛ، گاوەسن و زەنگەن و بیٛڵەو پاچەکۆڵەو، تەوەر و تەوەرداس و تەوەرزین، کوٙرەخانەنە وەشیٛ کریێنیٛ… هتد. هەورامان سەرزەمینێوە ویٛبژیٛو بیەن، فیسپەگاو هەورامانی هەمیشە نیشتەجا بیەن، وەڵاتی نیشتەجایچ ئەوەجەش بە سەناتی و کسمی دەسی هەن، چەنی بازرگانی پەی دەسکەوتەی مادە خامەکا پەی سەناتەکەیش.
وەروئانەی هەورامان یاگیٛ ئاژەڵداری بیێنە، هەر ئاژەڵێوە بەجوٙرێ کەلکشا چەنەگیٛرتەن، ئەوسا هەورامان یاگیٛ و نیشتگاو وەی کەردەی بزیٛ مەرەزیٛ بیەن، هەریانێوە چەنی گەلەکەیش بڕیٛ بزیٛ مەرەزێش بینیٛ، چون بزەی مەرەزە هەم شوتی خاسش چەنەن و هەم مەرەزەکەش کەلکواردە بیەن پەیشا. بزەی مەرزە چنڎ ڕەنگێوەش بیێنە( سورەی خورماویە، پوشی، چەرمیٛ، سیاوە) تیکەڵ کەردەی چەرمەو سیاوی ڕەنگەی “ژەرەژی”شینکیەشا دەس کەوتیٛنە.
بیٛجگەم چوٙخ و ڕانکی، جە مەرەزی بڕێ تەر سیپاڵیٛشا وەشیٛ کەردیٛنیٛ پیٛسە( گوٙرەویٛ و پوزەوانیٛ، کلیٛتیٛ، دەسەوانیٛ…) سەرینی تەرین بەرهەمو مەرەزی جە هەورامانە چوخ و ڕانک بیەن، وەلێم داخەی تاڵانەم ئیسە بزیٛ مەرەزیٛ نەمەنیٛنیٛ هەورامانەنە.
ئەوسا چوخ و ڕانک تەنیا هەورامانەنە دروسکرییٛ، ئوٙسا سەلیٛقە وەشەکیٛ هەورامانی ئی سەناتە زەریفەیە بە دەزگاو پاچاڵیٛ( جوٙڵایی) وەش کەریٛنیٛ، وەلێم چی دمایەو پیٛسەو هەمیشەی هەورامیەکیٛ بیٛ ئانەی گوٙش بڎانە هەکە کسمەکەشا و فەرهەنگەکەشا ملوٙنە پیلاو پەولارە و خەلکی تەر فیٛرش بوٙنە، جە وەرپیٛکەنە کسمەکەش دزیوٙ کەراش بە هنو یوٙتەری، بەڵیٛ بە فکرو ئانەی کە ئانزانیٛ خاسیٛنیٛ و هەمیشە حەزکەرانە کە خزمەت و بەخشای بە خەلکی بکەرانە ئی هەرمانە تایبیٛ ویٛشا وەڵاوە بیۆ گردو کوردەسانیەرە، جارێوشا خەلکو ڕانیە جە بەرنامیٛ تەلەفزیونیەنە واتشا ئیٛمە جە هەورامیەکاوە فیٛرو چوخ و ڕانک کەردەی بینمیٛ، چون ئەوسا ئوٙساییٛ هەورامییٛ ئێنیٛ ئیٛگە هەرمانە کەریٛنیٛ، ئیٛمەیچ چاڎیٛشاوە فیٛریٛ بیەیمیٛ. یام گوٙرانیەکیٛ شەماڵ سائیبی کە ساڵەکاو 1950 واتیٛنەش باسو چوٙخ و ڕانکو هەورامانی مکەرونە.
ئیسە ملمیٛنە دلیٛ کورەکو باسەکەی، جە وەڵاوکریێوەنە خاتو گونا مهیردانش واتش: خانەوادێوە جە تەویٛڵیٛوە ئامێ پەی دەگاو دشەی، چەنی ویٛشا سەوقاتیێوە خاسشا ئاوەرد پەی دەگاکیٛما( ئوٙسا ئیبرایم کوڕو ئوساجوانمیری) دەگاو تەویٛڵیٛوە ئامان پەی دەگاو دشەی، دماتەر ئوٙسا مەولود کورو ئوسا ئیبراهیمی، دریٛژەش دان بە هەرمان و کارو جوٙڵایی بەتایبە چوخ و ڕانک ناستەنش کسمو باوانش فەوتیوٙ. تائیسەیچ وەرسەو ئوسا ئیبراهیمی ئی هەرمانیٛ مکەرانەو ئوساییٛ دەس ڕەنگینیٛ کسمکەیشانیٛ.
وەڵیٛ حەفتا ساڵا چیٛوەڵی دەگاو دشەینە بزەگەلەی مەرەزە بیێنە، وەلێم ئیسە شونەماو بزیٛ مەرەزیٛ نەمەن. نەک هەر دشەنە، گردو دەگایەکاو هەورامانینە پاسەن، بزەی مەرەزە قەرەچوٙڵەش بڕیێنەو.
دماو ئانەی بزەکیٛ پاچیاوە جە وەرزو وەهارینەو پیٛسەو گردو ئاژەلەکا تەری، بزە و مەی دوەم مانگەو وەهاری پاچیاوە، وەختێوە هەوا نە فرە گەرمەن نە فرە سەردەن، تا سەردشا نەبوٙ و هەم گەرمیچشانەبوٙ، مازیشا نەسوچوٙ. پاتەی حەیوانی بە (برینگ)یٛ کریۆ، ئیسە دەزگای کارەبای هەن فرە بەئاسانی ئی هەرمانیٛ مکەروٙ.
پەی دروسکەردەی چوخ وڕانکێوە دویٛ کیلوٙیٛ مەرز بەش کەروٙ، ڕەنگا دوویٛ بزیٛ پاچیاوە دوویٛ کیلویٛ مەرەزشا پۆوە بۆ یام زیاتەر. ئتر مەرەزەکەی ماری ئەگەر بزانی پیس بوٙ شوریش و وشکش کەریوە، دماو ئانەی شیش کەریوە بە دەس یام بە(شەی، شی شی) دەزگێوە دەسین پەی شی کەردەیۆ پەژمی و مەرزی بەکار مەیوٙ. دماو شیکەردەیۆ لولش کەری(دەسپیٛچ) پیٛچناش دەسشارەو بە لەتەریٛ ڕیٛساش، مەرز هەتا تاڵەکیٛش باریکیٛ بانە زەریف تەر بەرمشوٙ پەی چوخ و ڕانکی، وەلێم ئەگەر قایم بۆ ئانە چوٙخ و ڕانکەکە قایم بەرمشوٙنەو قورسا وەرنە، وەختو کەردەینەیشەنە، پەسەند نیەن لاو خەڵکیوە.
ڕیٛستەی یەک چوٙخ و ڕانکی نزیکەو مانگێوەش پەنە مشوٙ، چون وردەکاری فرەش گەرەکەن، مەشوٙ باریک و زەریف، گردیش پیٛسەو یوی ڕیٛسانە، دماو ڕیٛسای کریوٙ بە گروٙڵیە، مەشوٙ چوار گروٙڵیش چەنە بێوە، دوویٛ گروٙڵییٛ پەی “تان” دوویٛ گروٙڵییٛ پەی” پوٙی”، ئەوسا چوخورانک تان و پوٙش بیەن، هەتا تان و پۆ کەش پەڕ بوٙ، چوخ و ڕانکەکە خاسا، چەپەوانەیچ خراپا.
گرۆڵیەکا منیا دلیٛ شریٛشیٛ(سریٛش) جوان شریٛشە هوٙرچنا، تا دویٛ ساتیٛ، دمای بەرشا ماراوە دلیٛ شریٛشەکیٛنە، بەساشا (چوٙهەڵاوە) رە، چوٙهەڵاوە دوێ یام یەرێ کوٙڵەکیٛنیٛ (10- 15) متریٛ بەینشا هەن. تا وشکیٛ باوە، ئیجا مڎاشا بە ئوسای(جوڵای) بە پاچاڵ وردە وردەی دەس کەرۆ بە دروسکەردەی و چنیەی چوٙخ و ڕانکەکەی، هەکە تەمامناش، چوخ و ڕانکەکەی وزی دلیٛ ئاوێ تا فیسیوٙ، ئیجا دویٛ کەسیٛ سەلیٛقە وەشیٛ گڵیٛمەکیٛ کوت مڎا دەورو تەختەیرە، هەر گڵیٛمێوە بە یەریٛ کوتیٛ پیٛچنا دەرو تەختەکەیرە، هەر کوٙتێوە پەنج سانتیمیٛ بونە، پی جۆرە هەرمانەو کوٙتدای تەمام.
ئیسە کوتو چوخ و ڕانکی زلتەر بیەن، یانی پارچە گڵمیٛوە کەرا بە دویٛ کوتیٛ، وەلێ ئا کوٙتە وردیٛ چوخ و ڕانکو هەورامانی دیاریٛ و نامینیٛ، خەلکو هەورامانی ئی جوٙرە کوٙتشا لاوە پەسەنڎا.
وەختیٛو کوٙتدای تەمامیوٙ، ئتر چوخ ورانکەکەی منیا دلیٛ ئاویٛ گەرمیٛ قوڵ بە قوڵیٛ پەی ماوەو ویس دەیەقا، تا کوٙتەکیٛ مەحکەمیٛ و هیٛقمیٛ بانە، دلیٛ ئاوەکێنە بەرشا مارا، تا پەنج ڕویٛ پۆ تەختەکاوە مەناوە تا جوان دەق گیٛران. دماو ئانەی چوٙخ و ڕانکەکەی پۆ تەختەکاوە لابەرانە، هەمدیسان بە ئاوی فیسناشاوە، ئتر تیلیٛ کیٛشمانی دەس پەنەکەروٙ، چوخ و ڕانکە کوتدریاکەی مارانە پۆ تفێوە یام هەر یاگیٛوە بەرز بوٙ سەنگێ سی کیلۆیەش بەسی پۆوە تا جوان کیٛشمان دریوٙ، پەی ماوەو یەریٛ ساتا، تاوی فرەتەر بازیشۆ تا خاستەر کیٛشمانش بەیوٙ.
ویرم مێوە زاڕۆڵە بیٛنیٛ پۆ تفەکاو چەیەخانەکەو گوڵپیوە چوٙخ وڕانک کیٛشیٛنیٛ دار، ئیٛمەیچ پەرسیٛنمیٛ ئینە داخوٙم چیٛش بوٙ؟ چی پاسە کەرا؟ بڕیٛ جارێ واچیٛنیٛ بە زاڕوٙڵا بلا دلیٛش پیٛسەو دیلانیٛ کەری پەنەش، جاری چامنە بیٛ سەحبیٛ تا ویٛراگا پۆ داریوە بیٛ پەی کیٛشمانی.
دماو کیٛشماندای، چوخ و ڕانکەکەی گیٛریرە و هەمدیسان پیٛچنییٛ تەختێوەرە یام مقەبایێوەرە، ئتر حازر و ئامادە، بەریش لاو چوخ و ڕانک ورازی پەیت وارزوٙ، یام ملوٙنە بازار پەی ورەتەی.
سەرچەمە: هەورامان نێتدەمواچ نویسیی یا نەبیەو پرۆبلماتیکی فەرهەنگیی؟

زوانی گۆرانی هەم بە پەخشانەو هەم بە شێعرە نویسیاریش مەگێڵۆنەوە پەرێ 1200ساڵێ تا 700 ساڵێ بێمدرای و پێسەو خوانێوە ئارۆ ئامادەن پەی پنە نویستەی.

بە گردین، واچۆ “پرۆبلماتیک”یی بە “پەرس و مەسەلێ” مانا کریاینەوە. هەر چندە ئەئی واچێ بە دەلیلو کارکردێوە کە علمەنە هەنش، بە چندە مانایێ و واتایێ جیاکارێ مەتاوۆ سەرنامەو باسەکانە بەیۆنە و نەقش بگێڵنۆنە. ئەچی نویستەو ئەمنەنە، فرەتەر بە ماناو “پەرس و مەسەلێ” بە کارش ماوەرونە. پەی ڕۆشنوە کەردەو مەفهومو ئەئی واچێ، سەرەنجەو ئەئی نمونەیە بدەیدێ: ئەگەر کەسێوە گەرەکش بۆنە، پێسەو وانیارێوە جە رشتەو مەردم شناسینە، سەرو شێوەو “چاشت وەشکەردەی” دلێو دەگاکانو، “هەواساوای، سەروماڵ، زەردە، دەڵەمەرزی، پەیجۆرکاریێوە دەسپەنە بکەرۆنە. ئەئی پەیجۆرکارە، مەشۆ وەڵێ دەسپەنەو هەر هەرەکەتێوەنە، “مەسەلێ یا پەرسێوش” بۆنە. و مەسەلێو بوزۆنە وەرو باسی کە گەرەکشەن چێش بکەرۆنە؟ و نەتیجەو هەرمانەکێش گەرەکشەن بڕیۆ بە کام ڕاسارە؟ یا مەسەڵەن: کەسێوە نەوەشی “مەرەزقەنیش” هەن و گەرەکشەن، دواو دەرمان بگێرۆنە، مەشۆ دوکترەکە وەڵێ ئانەیەنە کە دەوا برمانۆ پەی ئەئی کەسەیە، مەشۆ “پەرسێوەش” پەی ئەئی نەوەشیە ببۆ. پەرسەکێش ئینێنە کە ئەئی نەوەشیە نامێش چێشەنە؟ سەرچەمەش چکۆگەوە ئامان؟ چەنی مەتاومێنە وەرگیریش چەنە بکەرمێنە؟ ئەئی پەرسانە، گردینشا نیشانە مەدان کە ئا پەیجۆرکارە، و ئا پزشکە هەر دوی: مەسەلێشان هەنە. پەوچی هەر جۆرە هەرەکەتێوە فەرهەنگی، کۆمەڵایەتی، سیاسی و ئیقتسادی، لاو هەر جەماعەتێوە نیازش بە مسەلێ و مەسەلەسازین. و نەبییەو مەسەلێ پەی هەر خێزێوە، بە ماناو مەرگو ئا خێزینە و نەبییەیشەن.
ئیسە کە تا ئەنازێوە جە ماناو “پرۆبلماتیک” یاوایمێنە، گەرەکمەن، بلوونە سەروەختو سەرنامەو باسەکەیم و سەرش بدەورە و ئینشاش بکەرونە.
1. ڕەوتو هۆرامانگەرایی ئەچی یەکدەهەنە
یەکدەهە ئەچێوەڵ کە خێزو هۆرامانگەرایی، دەسش پەنە کەرد، ئیساس و چەکەرەش بە “زوانی ئەدایی” و پارێزنای زوانی ئەدایی دەسش پەنە کەرد. خەڵکێوە فرە بە بۆنەو تەعەلوق و ئێحساسێوە ڕەوانی و عەینی وێشان، ئامای و دڵسۆزانە دەسشان بەرد پەی دفاع و پارێزناو ئەئی زوانەیە. ئەچێگەنە مەسەلێ تەنیا نویستەی، باس، و وات و واچ پەی وەرگیری ئەو زوانی ئەدایی بێنە. دماتەر کە کوچێوە خێزەکە یاواپەنە و وێش گێرت. مەسەلێ فاڕیا و بیە بە ڕەقابەتێوە کە هەر کەس بە دەگاو وێش و بە ڕەسەنتەر قسێ بکەرۆنە، خاستەرەن زوانەکەیش بکەرمێنە بە مەبنا و ئیساسو نویستەو گردینمان. هەتا ئەچی بارەوە بڕێوە خاستە و ناخاستە، دەسشان بەرد پەی ‘گویش سازی” و نویستەکانو فرەینەو دڵسۆزانو هۆرامانیشان جە دەگایێوە ئاوردوە پەی لەهجەو دەگاکێو وێشان.
هامشانو ئەئی مەسەلێ: مەسەلێو” زوانی یۆگیریی” سازیا و بڕێوە بە نامێو دلسۆزیوە و چە ئاگایانە و چە نائاگا جە سورەت مەسەلەکێ. تەبلیغاتێوە فرەشان کەرد پەی مەسەلێو ‘یۆگیریی زوانە دەمواچەکانو هۆرامانی”. ئەڵبەتە، گردینو ئا کەسانا بە هەر نام و ئتیکتێوە پەرسەشان پەی سازیایبێ کە مەشۆ چێش بکەران تا زوانێوە یەکدەس بسازنان پەی جامعەو هۆرامانی. دماو چندەها جەلەسێ و ئەرەنیشتێ، هیچ جۆرە تەوافق و قەراردادێوە پەی ئانەیە کە چەنی بنویسمێ نەسازیا. و مەسەلەکێ کارێوەش سەر ئاما کە واتشان: ” هەر کەس بە زوانو دەگا و شارەدەگاو” وێش بنویسۆنە. تا دوێ ساڵێ چێوەڵ سەرانسەرو هۆراماناتینە، و محاڵە گۆران زوانەکانەنە هەر ئەئی ڕەوتە فەعال بییەن. یانی هەر کەسێوە خەڵکو هۆرامانی یا شارو مەریوانی و سنەی، کە زانابیەبۆش بە زوانی گۆرانی قسێ بکەرۆنە، ئامان، دەسش کەردەن بە نوسیتەو ئەئی زوانە دەمواچەیە و نامێش نیان زوانی هۆرامی!
2. ویرمانو زوانی نویسیاری و ماخەنای ماریفەتی
تا ئانە کە دوێ ساڵێ ئەچێوەڵی، جە بەستەرو دیالکتیکێوە قورس،زەمانبەر، و علمینە، خانشێوە تازە لاو تاقمێوە ئەو قەڵەم بە دەسانو هۆرامانیوە، چێرو نامێو ” زوانی نویسیاری” کەوت دلێو فەزاو گردینو هۆرامانی؟ سادە و ساکار مەقسودو ئەئی قەڵەم بە دەسانە بەر وستەو ئەئی پەرسێ بێنە: کە ئایا خەڵکو هۆرامانی بە گردین یا قۆمو گۆرانی، وەڵتەر، زوانی نویسیاریش بییەن یا نە؟ بە خانشێوە کە ئەئی قەڵەم بە دەسانە سەرو زوان، ئەدەب، فەرهەنگ، و هویەتی قۆمی خەڵکو هۆرامانی هەنشان، بە علمی، و عەینی، پەیشان بەردە کە نەک هەر خەڵکو هۆرامانی وەلتەر زوانی نویسیاریشان بییەن، بەڵکوم، ئەئی زوانە سەرچەمەو” هویەتی فەرهەنگیی/قۆمیی” ئەئی خەڵکەیشە واستەنوە و وەلاکەردەنوە. دماتەر فرەینەو ئەئی کەسانە، یاوای ئەپا قەناعەتە کە ئەئی خەڵکە داراو سامان، سروەتێوە جە ئەدەبیاتین کە تەنیا ئەو “ویەرو جوگرافیای فەرهەنگینە” مەشۆ باس و دیالۆگش سەر بکریۆنە و ئەو جوگرافیای تەبێعی و هۆرزگاو وێشەنە یانی هۆرامانو(ژ،ت، ل، ش.) هۆروەستەن و هەتا هژمونیش وستەن سەرو قۆمەکانو تەری. دماتەر فرێوە ئەو نویسەرە جوانەکان، تازەنەفەسەکان و ئانیشانە کە مەدارکی وانگاییشان بێنە، ئاگ بە مەسەلەکانو ڕۆی بێنێ، بە شێوێوە ژیرانە چێرو ئەئی “ویرمانینە” یا دیسکۆرسینە، دەسشان بە ڕۆشنگەری و ڕۆشن سازی خەلکو هۆرامانی کەرد، و پێسەو “پرۆبلماتیک” یا “پەرسێوە چێرخانیە ئارۆ بیێنە بە شاکرێلو گردینو نەزەرەکان. هەر چندە هەڵای ویەرو نەزەری و عەمەڵیوە فرەش مەنەن ببۆ بە ‘سوژێوە” و جاگایێوە سەرانسەریە دلێو گۆرانەکانەنە بکەرۆنەوە. و ئەچا یاگێنە کە وەڵتەر جاکەنشان کەردەن بەیۆنەوە سەرو یاگێو و پایەگاو بەرزو وێش.
قەڵەم بە دەسانو هۆرامانی، فرەینەشان ئەئی مەسەلێ پێسەو نەک هەر مەسەلێوە فەرامۆش کریای لاو وێشانوە مەزانان، و لەیەک مەدانەوە، بەڵکوم هەنێ سەرو ئا باوەڕیوە کە جۆرێوە جە ” ماخەنای ماریفەتی” لاو کەسانێوە کە ئیسرار بە نویستەی بە زوانی دەمواچو دەگاو وێشان مەکەران ڕوەش داینە و خەریکەن ڕوە مەدۆنە. “خلط معرفتی” کە ئەمن بە نامێو “ماخەناو ماریفەتی” ئاوردەنم بە ماناو یاگە بە یاگە کەردەو و جەعل کەردەو مەفاهیمەکان و وجیکلانەکەردەیوەو مەفهومێوە عەینی پەی مەفهومێوە سازیاین. ئەئی ماخەنایە چندە ویەرێنە ئەو هۆرامانەنە لاو جەماعەتێوە خەریکەن بە شێوێوە کارەڕەهاتانە مەقۆمیۆنە. ماخەنای، جگەم ئەو تاریخ سازی و جەعلو مەفاهیمەکان، کوشتەو مەفاهیمە وەڵینەکانیچش هەن شۆنیوە، و پەوچی نیازەن ورد بەیانشان بکەرمێنە و سەرشان بدومێنە:
یۆوەم: ئانە کە سەرچەمەو سازیاو هویەتی فەرهەنگی و قۆمی هەر ملەتێوە و هەر قۆمیەتێوە، زوانی دەمواچ نییەن و نەبییەن، بەلکوم زوانی ئەدەبی نویسیاری بییەن کە دین و دەسەڵات، هەمیشە ئەو مەرکەز و لاپالشەنە قەرارشان گێرتەن و پشتیوانیشان کەردەن، خەڵکەکەشان چێرو یەک مەفهومی موتەعالینە تاریفنان و واردو ویەرو گردینیشان کەردەن. ئەچێگەنە، کەسانێوە مەواچان ئیمە هویتگەراینمێ و هۆرامانگەرا، بەڵام بە جیاتی ئانەیە زوانی نویسیاری و ئەدبی هویت ساز و زوانی هویت سازی بەرزوە بکەران پەی پڕۆژەکەیشان، ئاماینێ نائاگاهانە، خەریکێنێ بە تەمامی مەسەلێو هویەتی کە مەسەلێوەنە جە ویەرێوە دور و درێژی تاریخینە مەسازیۆنە، فرامۆشەشان کەردێنە و هویەتو خەڵکو هۆرامانیشان تەقلیل دان و وجیکلانەشان کەردەنوە بە چندە دەگایێوە و تا حەدو هویەتێوە قەبیلەیی و سانسازی و خان سازی و بەگسازی، کیشنانشان.
دوهەم: نامێوە جەعلە کریاینە، چێرو نامێ زوانی هۆرامینە، و قۆم هۆرام، ئەدەب هۆرام، نثر هۆرام، شعر هۆرامی!! بە یەقینو تاریخی و گردینو مەکتوبات، ئەسناد و بەڵگانێوە کە: مینۆرسکی، ئاساتوریان، راولینسۆ، گلودیسو ریچ، ئاکۆپۆف، سۆن، اوسکارمان،ادموندز، دیوید مکنزی، ماریا ئوشیا، رودیگر اشمیت، دبیر مقدم، تاریخزان و ئەدەب نویسو گۆرانەکان: سدێق سەفی زادە بۆرەکەیی، ڕەشید یاسەمی، و هادی ڕەشید بەهمەنی، ئەیۆب رۆسەم، محەمەد ئەمینی هۆرامانی و گردینو ئا کەسانە کە پێسەو “پارادایمێوە” یۆگیرانە یەک ڕاوینشان سەرو گۆرانەکانوە هەن گردینشان دلێو واتار و کتێبەکانشانەنە ئینەشانە واتەن: خەڵکو هۆرامانی، هویەتی قۆمیشان، گۆرانەن. زوانشان گۆرانەن، ئەدەبیاتشان گۆرانەن، و تاریخشان گۆرانش نامێن. ئینە تەئیید کریاو دەیان ڕشتەی علمیەن و کەس نمەتاوۆنە وەرچەمش نەگێرۆنە و سەرخود و پەی مەنافعو وێش ئەئی مەسەلێ نەوینۆنە، پەوچی گەورەتەرین ماخەنای ماریفەتی ئەئینەنە کە “نامێوە بە پەشت و پەنای قەوی و هێقمیوە پێسەو “هویەتی گۆرانی” فڕە بدەی لاوە و کەلیمێوە تەرە بسازنی کە هیچ جۆرە مەعرفەتشناسیێوە لاپاڵشەنە قەرار نمەگێرۆنە. ئەئی هەرمانێ دماڕۆنە ئەگەر چارەسەرێوە ژیرانە و دڵسۆزانەش پەی نەکریۆنە، لاو جەماعەتو دەگاگەرایوە، مەبۆ بە باعیسو “هویەت کوشیێوە تاریخی خەڵکو هۆرامانی” و جە ئەسڵەنە خەلکو هۆرامانی، هەر جە کەنوڵە هەتا موسڵ گردینشان پێسەو قۆمێوە “بەڕبەر” و دماکەوتەی بێ سەمەرە و بێ هویەت مەگنانێرە. ئەئی مەسەلێو دەمواچ نویستەیە، کە داعیەشان ئانەنە کە خەڵکو هۆرامانی زوانی نویسیاری و ئەدەبیشان نەبییەن، رێک و پێک هامشانو قۆمی بەرتەرو فارسینە هەرکەت مەکەران کە مەواچان، قۆمەکانو ئیرانی، زوانی ئەدەبیشان پێسەو فارسی نییەن، و ئەدەبیاتشان نەبییەن و پەوچی ئینە ویێش ڕاگا سازناین، پەی بە “بەربەر” و “دماکەوتە” بە قەلەم داو خەڵکو هۆرامانین، کە نەهایەتەن نەقزو هەقۆقو ئەئی خەڵکیشە ئانارە شۆنیوە.
یەرۆم: ئەئی جەماعەتە، هەڵای ویرشان نەکەردەنوە، کە بەینو ئەئی چوار مەفهومەیەنە جیاوازی بوزان و درۆس مەفاهیمەکان بە کار باوەران: جە ویەرو علمینە، بە تایبەت زوان شناسینە، چوار جۆرە حاڵەت و مەسیرێمان پەی زوانی هەنێ: 1. “زوانو قسەکەردەی یا دەمواچ” 2. “زوانی نویسیاری، علمی، دینی، یا فەرهەنگی” 3. “زوانی ڕەسمی و یا زوانو دەسەلاتی” 4.”زوانی مللی”، پەی فرەتەر ئەنەیاوای ئەچی چوار حاڵەتیە، بە نسبەتو ئاژەو زوانو گۆرانی، و زوانە دەمواچەکانو هۆرامانی، باسشان چۆوە مەکەرمێنە: بە داخەوە کەسانێوە ئەو هۆرامانەنە بە دەلیلو نەبییەو خانشێوە درۆسی و نەبیەو ” مەسەلێ” یا برۆبلماتیکی” یا مەنافعیشان، و قین و قینکاری و تەسکویریشان ئانەشانە جە محاڵو گۆران زوانەکاو هۆرامانینە تئۆریزە نەکەردەن کە ئەئی زوانانە هەر کامشان کاربوردی جیاکارو وێش هەنش، هەر کامشان خسلەتێ تایبەتێش هەنێ کە نمەکریۆنە بە هیچ جۆرێوە وەرانوەرو یۆیەنە قەرار بگێران و یۆوە لەیەکشان بدەینەوە.
گرد تاریخزان و مارفەت پیشێوە مەزانۆنە، زوانو قسەکەردەو تەمامو خەڵکو هۆرامانی “زوانی دەمواچ یا فارسیەکەش “محاورەش” نامێن، هەر دەگایێوە جۆرو قسەکەردەیش مەتاوۆنە تایبەت بۆنە، ویەرو کەلیمانە مەتاوۆنە کەلیماتێ تایبەتێش بانێ. کاربوردو ئەئی زوانییە، شەفاهین و هەر کەس مەتاوۆنە بە شەفاهەن بە لەهجەو وێش قسێ بکەرۆنە.
دوهەم: زوانی نویسیاری و علمی و ئەدەبی: “زوانو ئەلیت یا ژیرلەکان، زوانو نویسەرەکا، ئەدیبەکان، زوانو دینی، زوانو مەدرەسەی و وانگایەن، ئەئی زوانە، زوانو ئەدیبەکانەن کە شێعر و نەسری علمی و ئەدەبی مەنویسان، و بە گردین زوانو بەشێوە کەمین ئەو خەڵکو هۆرامانین و نیاز نییەن گرد کەس ئەئی زوانییە ببزانۆنە و فامش بکەرۆنە، پەوچی کاربوردو ئەئی زوانەیە، مالومەن، واستەیوەو مەفاهیمین ئەدەبی، علمی و فەلسەفی و . . .
تاریخو ئەدەبو گۆرانی هەم بە نەسرە و هەم بە شێعرە مەنمانۆ، کە زوانی نویسیاری گۆران، کە سونەتێوە نویسیاریش مەگێڵۆنەوە پەرێ 1200ساڵێ تا700ساڵێ بێمدرای، لاو جەماعەتێوە ئەلیت و ئەدیبیوە هەتا ڕۆ ئارۆ پەنەش نویسیان، پێسەو خوانێوە ئارۆ ئامادەو پەنە نویستەین، و هەر کەس مەتاوۆنە بە وانایوەو هەزاران داستان، حەماسە، عرفان، واتێ ئەو شاعران، و کەلامەکانو یارسانی، فێرش ببۆنە و ئیدامەو ئا سونەتەیە بدۆنە.
“زوانی مللی” هەم زوانی دەمواچمانەن و هەم زوانی نویسیاریمانەن، گۆران بە خانشێوە درۆس دلێو قەوارەو ئیرانینە زوانێوە مللی بە حەساب مەیۆنە هەر پاسە کە زوانی فارسی زوانی مللی، بە حەساب مەیۆنە، ئەچێگەنە ملی یانی ملیەت، یانی ئانە کە گۆرانەکان هەنێ وەلاتو ئیرانینە و زوانشان بەشێوەن ئەو ملیەتیشان.
دماقسە:
گەرەکم بێنە بواچونە، کە جەماعەتو دەمواچ نویسی، کە کارێوەشان کەردەن، بیێنێ باعیسو سەروەنەشێویاو نویسەران، شاعران و خەموەرانو هۆرامانی، هیچ جۆرە ” پەرس و مەسەلێوە” شان پەی خەڵکو هۆرامانی نییەنە و نەبیێنە، ئیلا ئانە کە ماریفەت و مەفاهیمە ئیسولیەکانو ئەئی جامعەیە بماخەنان و ئیساسو جامعەو هۆرامانی بشێونان پێوەرە. مەشۆ خەلکو ئیمە بزانۆنە، نەهایەتەن، تەنیا مەسەلێ جەنگ سەرو ئانەیە کە “چۆکلە بنیەیمێ”سەرو “ذ” نییەن، یا بە گردین زوان نییەن، جامعەو هۆرامانی نیازش بە “مەسەلێ” هەنە، نیازش بە بروبلماتیکی هەن، نیازش بە “دیسکۆرسی هویەتی” هەن، ئارۆ ئیتر زەمانو مەحفەل بازی، وڵاوناو زهنیەتی تاریخیی خەڵکو ئیمە سەرشیەن. بە گردین، مەسەلێو ئیمە پێسەو خەڵکو هۆرامانی، مەسەلێو “شناسنامەیەنە” مەسەلێو “هویەتینە” مەسەلێو “مەنەیوەی” مەسەلێو “ئەدەبیاتی نویسیاری و علمینە” مەسەلێو “فاڕوجمەی فەرهەنگی” “وەڵوستەی فەرهەنگی” “ویری مەدەنی’ سازناو پارادایمی قۆمی/هویتی، “دفاعی مەعرفەتشناسانە ئەو کولیەتو هۆرامانی و جامعەو گۆرانەکان، دفاع ئەو ڕۆحێ قۆمی گۆرانەکان، دفاع ئەو مەفاهیمی موتەعالین و سازنای مەفاهیمی موتەعالین، “ڕاچارەیۆستەیوەی” “دماڕۆوینی” تەربیەتو ئەدەبیاتی حقۆقی و سیاسی سەرتەڵین. پەوچی ئیتر لازم نمەکەرۆنە مەفاهیمەکان بشێونمێ. ئارۆ خانشو زوانی نویساریی، ڕاچارێوە شایەت جامع نەبۆ پەی ئەئی ملەتەیە، بەلام لازمەن و نیازەن پەی سازناو جامعێوە موتەمەدن و شارنشینی.
خاڵەی موهێمە ئینا ئەچێگەنە: ئیمە مەزانمێنە کە زوانو گۆرانی زوانو دینو یارسانین، و مینۆرسکی، جۆیس بلۆ، مەواچان گردینو نویسەکانو یارسانی بە ” نەسر” نویسیاینێ، و چەولاوە مەزانمێنە کە فرەتەر جە 1200ساڵێن موشەمەر پەیرەوانو ئەهلو هەقی ئەپا زوانەیە ئینسانەکان تەربیەت و ئاموزش و فێر مەکەران. زاناما کە ئینە هەقێقەتەن کە دەسەلاتو ئەردەڵانەکان، خەڵکو هۆرامانی بیێنێ، و وێشان بە گۆران دان قەڵەم، زوانی رەسمیشان ئا زوانە بییەن کە “دینو یارسانی”ش پەنە بەیان کریان. مەزانمێنە کە هۆرامانەنە ئیمە چێوێوەمان چێرو نامێو “زوانی یۆگیری” نییەن، ئیلا زوانی گۆران نەبۆنە، یۆگیری زوانی گۆرانی تەنیا بە چندە نمونێوە ماوەرونەوە: مەولەوی تاوگۆزو عێراقینە سەرش هۆردان، بە فاسڵەو نزیک بە 150ساڵا چەنیو مامۆسا بێسارانی یەک جۆر و یەک ساختارشان پەی بەیانو ماریفەت و علمیشان و ئەدەبیشان بەیان کەردەن. مەلاپەرێشان دینەوەری ئەو لورستانەنە چەنیو سەیدی سەروپیری لەیەک بدەیدێوە ئیجارە چەنیو مامۆسای ڕەحمەتی میرزا سەعدوڵای غەدیری و میرزا ئۆلقادری پاوەیی لەیەک بدەیدێنەوە، تا بزانمێ ئا (فعل، سیفەت، قەید زەمان و مەکان، مەفعول و فاعل و . . .) کە گردینو ئەئی نویسەرانە هەر جە پیرانو یارسانی بگێردێ تا ئاخرین شاعر، ئایا یەک دەرسەد تەوفیرشان هەن یۆوە،؟ ئینە هەقێقەتەن و عەینیەن لازم بە واتەی نمەکەرۆنە و هیچ تەوفیرێوەشان ویەرو ساختاریوە نییەن.
بەڵام ماخەنای مەعرفەتی لاو ئەئی جەماعەتەیوە چەنی قۆمیان: سەرەنجە بدەیدێ: ئارۆ یەکدانە مەتن کە بە دەمواچ نویسیاینە، مەسەلەن کتێبو مەهدی سنندجی ‘شۆن و بەر” کە بە لەهجەو دەگاو نۆتشەی نویسیاینە، چەنیو نویسەکانو فەرشید ڕۆستەمی بە نامێو “چەمەڕایی گۆدۆی” تەرجمێوە ئەو سامۆئل بێکتی، ئینە نمونانێوەنێ کە هەر ئینسانێوە هەقێقەت واز مەتاوۆنە بوانۆشانوە کە نیزامو قسەکەردەو ئەئی دوە دەگایە، دوێ نیزامێ جیاینێ و سەرانسەرو هۆرامانینە و 350دەگاکەش مەتاوان هەر یۆشان بە تایبەت مەندیەکانو دەگاو وێشان بنویسان. ئەچێگەنە ئیتر پەیمان بەر کەوت کە ڕاوینو “زوانو یۆگیری” و ئانە کە 10نەفەرێ جە دە دەگاو هۆرامانینە بنیشارە و هەر یۆشان بە فێعلێوە بەیۆنە و قەرار داد بەسیۆنە کە زوانێوە “دەمواچی یۆگیر” بسازیۆنە، نەک هەر نەکریان، بەڵکوم هەرمانێوە غەیرە ئاوەزیانێ و چەپوانەو مەسیر و ڕەوتو سازیاو زوانی نویسیارینە کە نیازش بە سەرشیەو چندەها سەدساڵ و نویستەو هەزاران مەکتوباتی علمین!
زوانی دەمواچ، کارکردش قسەکەردەی و پەیوەندی شەفاهین، پەوچی ئیتر لازم نییەن کوڵاوە بنیەیمێ سەرەو وێمان و خەلکەکەیمان و بواچمێنە هەر کەس بەی بە دەگاو وێش بنویسۆنە. دەی ئینە ڕێک فەرز کەردەو جامعێوە ناموتەمەدنین کە هەلای نەیاوان بلوغ فکری و فەرهەنگی! سەرەنجە بدەیدێ: ئیسفەهان و شیراز دوێ ئوستانێ گەورێ فارس نشینێنێ کە نزیک بە 3هەزار دەگایێ و شار و شارستانێشان چەنە مەژیوان، دەی ئەگەر پاسەنە، با هەر ئیسفەهانیێوە و هەر دەگایێوە ئەچی یەرە هەزار دەگایە ئەو شیرازەنە، بەیان و بە لەهجەو دەگاو وێشان بنویسان! دەی جەماعەتو دەمواچ نویسی، ئەگەر ئەپێسە بیایێ کە شمە مەواچدێش، سەعدی شیرازی ئیسە پەی کەسی نەونیێوە و بهجت تبریزی، نیازش بە موتەرجمی بێ و شاملو هەڕەو کۆیش کێشتابیێ سەرەشەرە.!!
هەرەکەتێوەتەر کە ئەئی جەماعەتە مەکەرانێش، ئانەنە کە مەیان، زوانە دەمواچەکانو دەگاکان چەنیو زوانی نویسیاری و مەعیارو گۆرانی لەیەک مەدانەوە و مەواچان، ئەها زوانو ئیمە ئینێشە هەن! بەلام زوانی نویسیاری ئینەشە نییەن!؟ ئەئی کەسانا هەڵای نمەزانان کە تەنیا جیاوازی دوێ زوانا نویسیاری و دەمواچی، “ساختارەن” ساختارو زوانی نویسیاری گۆرانی جیان چەنیو ساختارو زوانە دەمواچەکانو دەگاکانو هۆراماناتی، ئەڵبەتە ئەئی ئەلاحەزرەتێ، هیچشان پەی واتەی نەمەنەنوە ئیلا ئانە کە بەیان چوار قسێ فڕە بدان تا بەشکەم ئاوی لێلە بکەران. ئەئی جەماعەتە فرامۆششان کەردەن کە دەگاکێو لاپاڵو دەسیشان یەک یۆشان نمەتاوۆ فعل یا کەلیمێوە پێسەو لەفزو ئادی بە کار باوەرۆنە، سەرەنجەو تەنیا ئەئی فعلیە بدەیدێ جە 5دەگاو هۆرامانینە بە پەنج لەفزێ جیای بە کار مەینە: “بارەشراوە” ” بارەشەوە” بارەشۆ. “بارشوەو” و “بارەشەو؟! بەلام ئینەیە نمەزانۆ کە شێعرەکانو مامۆسا بێسارانی، و مامۆسا مەولەوی، مەلاخدری رواری و . . . لاو گردینو خەڵکو هۆرامانیوە و 350دەگاکەیوە، پێسەو بوڵبوڵی مەونیاوە و مەکیران بە گۆرانیێ و مەچریان و گردینو خەڵکو هۆرامانی لەزەتشان چەنە مەبەرۆنە و حاڵیشان چەنە مەبۆنە. بە هەقڵ کەسێوە کە هەقێقەتی بورەشۆ پەی مەنفعەتو وێش، ئیتر لازم نمەکەرۆنە، باسش چەنی بکریۆنە، کەسێوە کە قەڕنەو 21ینە، سەرچەمەی هویەت سازیش، دەگایێوە و 500نەفەرێ جەمعیەت بۆنە، دەیتر ئانە هەر مەشۆ تا سەد ساڵێتەر هەر وێڵش بازی با بلۆنە دلێو تاریخو فەرامۆشی.
نویسەر: ژیاری سڵامەتیان هەورامان نێتجە دەربەندیخان سیمینارێ سەبارەت بە نەتەوەی دیموکراتیکی ڕێکۋزیا

جە شارچەو دەربەندیخانی سیمینارێ سەبارەت بە نەتەوەی دیموکراتیکی و دەوڵەت نەتەوەی و ئازادی ژەنێ ڕێکۋزیا و جەخت کریاۋ کە "نەتەوەی دیموکراتی بە ئازادیی ژنێ بەدی مەیۆنە".

ئارۆ 4 شەممە، جە قاوەخانەو کلتوری شارچەو دەربەندیخانی سەر بە پارێگەو سلێمانیێ، بە سەرپەرشتی (کۆمیتەو ئازادی پەی ئۆجالانی) سیمینارێ بە سەردێڕو (وەرهۆرزی دلیین جە میانەو نەتەوەی دیموکراتیکی و دەوڵەت نەتەوەی)ەنە، پەی دکتۆر حەکیم عەبدولکەریم چەمداریی سیاسیی و نۋیسەر محەمەد بەکری ڕێکۋزیا.
جە سیمینارەکەنە کە ژمارێۋ هاموڵاتیێ دەربەندیخانی بەشدارێش بیێ، سەرەتا د.حەکیم عەبدولکەریم قسێش کەردێ و ۋاتش: "جەنگ و ئاڵۆزی کە ئیسە جە وەرهۆرزی دلیینەنە هەن، هۆکارەکەش پیرۆز نیشاندای دەوڵەت نەتەوەی و سنوریەن. دەوڵەت نەتەوە ئیسە ئینا قەیرانی قوڵ و دریژمەودانە. ئیتر سەلەمیان کە دەوڵەت نەتەوە مۆدێلێ گونجیا پەی ژیۋای نییەن و نەک چارەسەری قەیرانەکانش پنە نمەکریۆنە، بەڵکو قوڵتەرێچشان مەکەرۆنەۋە. پەوکەی مشیۆم شونەو ئەڵتەرناتیڤی تەریەرە گێڵمێنە".
د.حەکیم عەبدولکەریم نەتەوەی دیموکراتیک-ش پێسەو ئاڵتەرناتیڤی نیشانەدا و ۋاتش: "نەتەوەی دیموکراتیک گرەنتی پێۋەرە ژیۋای و دەستەبەرکەردەی مافو گرد گەلێ، ئاینێ، ئاینزایێ و چینە جیا جیاکانو گلێرگەیەن. هاموەخت بە پێچەۋانەو دەوڵەت نەتەوەی، نەتەوەی دیموکراتیک دوور کەوتەیەن جە فاشیزمی و دەمارگیری ئەتنیکی و ئایینی و ئەۋەسڕیەی کلتورەکان جە کۆمەڵگەنە".
دماتەر نۋیسەر محەمەد بەکر، باسش جە خاڵە گرنگەکێ جە سیستمو نەتەوەی دیموکراتیک-یەنە کەردێ و ۋاتش: "دەوڵەت نەتەوە، بناغەکەش بە کۆیلەکەردەو ژەنێ مچیانەرە و سەرچەمەش گێرتەن. بەڵام نەتەوەی دیموکراتیک بناغەکەش بە ئازادیی ژنێ مجیانەرە و سەرچەمەش گێرتەن و دەرنجام هەر بە ئازادی ژەنێ بەدی مەیۆنە. ئانێچە جە ڕۆژئاڤاو کوردستانی ڕەنگش دانەۋە و ئاگە بییەن بە ئاکادیما پەی ئازادی و جایگاو ژەنێ".
محەمەد بەکر جەتختش کەردەۋە: "هەرچی ماف، ۋەڵکەوتەی و دیموکراسیی هەن کە وێش بە دەوڵەت نەتەوەی مەسپارۆنە، نمەکریۆنە متمانەش پنە بکریۆنە و پەشتیش پنە ببەسیۆنە، چونکە دیموکراسیی بەبێ ئەخلاق، دەسەڵاتی ستەمگەرا جە گلێرگەنە مەخوڵقنۆنە. دەوڵەت نەتەوە سەرجەم جومگەکێ کۆمەڵگەی قۆرخێ مەکەرۆنە. ئانێچە گرنگی نەتەوەیی دیموکراتیکی پەی چارەسەری (ئاڵۆزی، قەیران و کێشێ و جەنگ و هون-متەی) بەرجەستە مەکەرۆنە و بێگومان تاکە چارەسەریچەن پەی کۆتایی ئاۋردەی پنەشان".فەرهەنگ و فەرهەنگ نویستەی

فەرهەنگ و فەرهەنگ نویستەی هەڵای کسمو نەبیەن بە زانست، ڕەنگا هەرگیزیچ نەبوٙنە، بەڵکوم هونەرێوە ورد و ئاڵوٙزی فرە سەختەن، سەلەیقەی تایبەش گەرەکەن.

هەرمانەو نویستەی فەرهەنگی یوٙنە جە هەرمانەکاو ویارو زوانئەشناسای کارپەنەکەردەی Applied Linguistics، چوون ئی هەرمانیٛ نزیکترینەن جە خەڵکی ناپسپوٙڕی، بە پەیلوای زانایانو ئی ویاریە فەرهەنگنویسی زانست نیەن، بەڵکوم هونەرەن، فەرهەنگئەشناس(کوف) ماچوٙ (( هەڵای کسمو فەرهەنگ نویستەی نەبیەن زانست، ڕەنگا هەرگیزیچ نەبوٙنە، بەڵکوم هونەرێوە وردو ئاڵوٙزی فرە سەختەن، سەلەیقەی تایبەش گەرەکەن)). فەرهەنگەکیٛ جیاوازیٛنیٛ بەپاو ئامانج و وەرپیٛکیشان دەسەبەندیٛ کریانە.
فەرهەنگو واتا Dictionary
چند ئەژناسێوە پەی فەرهەنگی وزمیٛ وەرو چەمان
هەر کتیٛبێو کە واتیٛو زوانێوەش چەن کوٙکریێباوە و ڕیزبەندی کریێبانیٛ، ماناو شەرحەو واتیٛکا کریێبان، زوانێوە پەی زوانێوە تەری، یام زوانو ویٛ، ئانە پەنەش ماچا فەرهەنگو واتا، یام فەرهەنگو واچا. کریوٙ ئەژناسەی تەریچ باوەرمیٛ پەی فەرهەنگی. وەلێم گرد یەک مانا بەخشانە پیٛسەو ئینەی. واتیٛ مەبەستما گردو تەشکەکاو دواین( نامیٛ، یاگەنامیٛ، کەردە، چەمە، یاوەرنامیٛ، یاوەرکەردە، ژمارە، ئامرازێ و وەڵبەندیٛ و وەڵگیریٛ و دماگیٛر و دلیٛبەندیٛ).
فەرهەنگ بە زوانئەشناسی یانی سیسەتەمێوە ماناکەردەی واتەکان، سەرو بنەڕەت و بنەچەیشا، جوٙر و دەنگی و گەردانکەردەی و ڕازوانی. چەنیو دەمواچ کەردەیشان، کریٛڵی تەرین لزگو فەرهەنگی ماناو واتیٛکانە چوون واتیٛ چامنیٛ هەنە چنڎ مانایێوەش هەنیٛ و بەکار ئاوردەی جیاوازش هەن، پیٛوەنو میانو واتەکا جەبارو دروسنای و کوٙمەڵایەتی و ڕیٛخەئەشناسی شی کریوٙوە.
فەرهەنگ ئا کتیٛبەنە کە واتیٛش چەنە توٙمار و ڕیزکریاینیٛ، ماناشا ڕوشنە کریێنۆ و لەیەکدریانیٛوە و شی کریانیٛوە و زانیاری تایبە سەرو چەنیەتی نویستەیشان و درکنایشان و بنەڕەتوو پەیڎا بیەشان دیاری کریان.
فەرهەنگسازی [1]یام نویستەی کتیٛبو فەرهەنگی، زانسێوەن؛ وشکنای و ئەشکاوای کەروٙ پەی واتە فەرهەنگیەکاو زوانی[2]، یام ئەوەنویستەی واتیٛکاو زاونی دلیٛو واتەنامیٛنە، یام وشکنای یوە یوەی لایەکاو زوانی جە بارو دروسنای دەنگیوە، موٙرفۆلۆجیەوە/واتیٛ دروسنای، ماناکەردەی و ویەردەو واتیٛکاو بنەڕەتو دروسبیەیشان.
بەعەربی پەنەش ماچا(معجم) بەفارسی(واژگان، فرهنگ لغت)، واتیٛ قاموسی بەهەڵە وەڵاوە بینۆ دلێو ئیٛمەنە، چون یوەمجار فەیروز ئابادی قاموسو المحیط یش نیانرە، ئتر چاوەختەوەن هەر بە هەڵە یاوان فرەو یاگان.
ویەرینو فەرهەنگو واتا
شونەماو فەرهەنگی کە تا ئیئسا ئیزیێبوە جە تاریخو بەشەرینە، ئانە بیەن کە سەرو بنەڕەتو دەسەبەندی نامەکان بیەن کە پەی هەنترینیشا نویستەن، پیٛسەو:
ئاشوریەکیٛ و بابلیەکیٛ سەدەو پەنجو وەڵیٛ میلادینە، ئی بابەتشا تومارکەردەن سەرو تەختی هەڕینیوە و بەشیٛوەو لولیٛ هەڕینی کە سەرشاوە زوانی ئاشوری و بابلیشا هوٙرگیٛڵنان. دلیٛو کتبیانەو”نیانیقیاینە” هوٙرگیریان، ئانەیچ هەرپیٛسەو ئی فەرهەنگە تازانە کەئیسە منویسیانیٛ. یونانیەکیٛ و ڕومانیەکیٛ سەدەو یەریٛ وەڵیٛ میلادینە زانانشا فەرهەنگ بنویسانیٛ. چینیەکیٛ: فەرهەنگیٛ فریٛشا نویستیٛنیٛ، سەرو بنەرەتو ماناو واتیٛکا، هەم سەرو بنەرەتو نیشانیٛ نویستەی چینی، نەزانیٛنیٛ فەرهەنگ بە تەرتیب بنویسانیٛ سەرو بنەڕەتو دەمواچی، هەتا سەدەو ششەمو میلادی یوەم فەرهەنگشا نیارە سەرو بنەڕەتو دەمواچی بە نامیٛ”هوفاین”ی. هیندیەکیٛ: فەرهەنگەکیٛشا باسو دەق و دروشمە ئاینیەکانشا مەکەردەن، کوٙنتەرین فەرهەنگشا” ئەماراکاک” ن کە سەدەو پەنجو وەڵیٛ میلادی نویسیان. دماو پەیڎا بیەی ئیسلامی، عەرەبەکیٛچ ئەوەجەشا بە فەرهەنگی بیەن وەرو ئانەی دەسشان کەرد بە ماناکەردەی قورئانی، ئەوەجەشان پەی تەفسیر و تەئویلی بیەن . سەدەو دوویٛ کوٙچیوە دەسشان کەرد بە نویستەی فەرهەنگی، ئینەیچ نامیٛو بڕێ فەرهانگاشا( العین، البارع فی اللغە، تهذیب اللغە، العجم الوسیط، تاج اللغە و صحاح العربیە، اساس البلاغە، لسان العرب، القاموس المحیط).
جوٙرکانو فەرهەنگی:
فەرهەنگیٛ جوٙراو جوٙریٛنیٛ پەپاو (وەرپێکیشان/ ئامانج) و (ئا مادەیە کە چەنەش دروسیان)، تاومیٛ واچمیٛ ( فەرهەنگی گردینی) و (فەرهەنگی تایبە). فەرهەنگ دووە زوان هەن و یەکزوانەیچ هەن، چنڎزوانەیچ هەن،
جوٙرێو دەسەبەندی فەرهەنگەکان:
فەرهەنگیٛو ماناکەردەی: Dictionaries of meaning ئا فەرهەنگیٛنیٛ کە واتیٛ زوانیشا چەنەنیٛ و مانا کریێنیٛ ، یەک زوانە، ئتر هەرجوٙرە زوانێ بوٙ، عەرەبی پەی عرەبی، فارسی پەی فارسی، کوردی پەی کوردی. فەرهەنگیٛو دەمواچی”الالفاظ”: Dictionaries of terms ئی جوٙرە فەرهەنگیٛ ماناو شەرحەو واتا مەکەرانیٛ، چەنی مانای مەجازیشا، ڕیزبەندی کریان بەپاو “الفوبیٛ” ، یام بە پاو دەنگەکا کە دەمەوە بەرمشانیٛ، یام بەپاو بابەتەکان. یەکزوانەن ، عەرەبی پەی عەرەبی. فەرهەنگی عەرەبی و لایڎە: Dictionaries of intruderتایبەو ئا واتانە کە هنیٛ قەوماکا تەرینیٛ کە لوێنیٛنە دلێو زوانی عەرەبی، تەعریبیٛ کریێنیٛ و ماناشا دریێنۆ. چیٛگەنە بنەرەتو واتەکیٛ و ماناشا بە عەرەبی دریێنەوە. پەی گرد زوانێوە گونجیوٙن، پیٛسە فەرهەنگی فارسی و لایڎە، هەورامی و لایڎە. فەرهەنگو مەسەلا: مەسەلیٛ: Dictionaries of proverbs تایبەن بە باس و شیکەردەیوەو مەسەلان” واتیٛو وەڵینانی”، ماناو مەبەستشان چیٛش بیەن. یەک زوانە، پەی نمونەی: هەورامی پەی هەورامی، فارسی پەی فارسی. فەرهەنگیٛو دەمواچیٛ Dictionary of vocabulary: فەرهەنگێوە تایبەو دەمواچەکاو”مفردات” قورئانی پیروٙزی. تایبە بەزوانی عەرەبین. فەرهەنگیٛو دەسەواچە زانستیەکان و هونەریەکان Dictionaries of scientific and technical terms: ئیجوٙرە فەرهەنگیٛ تایبەو زانستە جوارو جوٙرەکان،(پزیشکی، کیاری، کیمیا، فیزیا، ڤێترنەری) هونەری( موزیک، پەیکەرتاشی، گورانییٛ، …هتد). مەکریوٙنە گرد زوانێوە چی جوٙرە فەرهەنگاشە بانیٛ.
تەشکێوی تەرو جوٙرەکانو فەرهەنگی[3]:
یوە: فەرهەنگ جەبارو ڕواڵەتیوە: کە یەریٛ جوٙرێنیٛ:
فەرهەنگی نەتەوەیی: ئی فەرهەنگە واتیٛو لەهجەکانو زوانێوە وزوٙ ڕووە، بەشیٛوەی ستاندارد منویسیانیٛ، وەراوەریچشاوە واتەکیٛ بە شیٛوەو بنلەهجەکا منویسیانە، ئیجا واتەکیٛ مانادریاوە، پیٛسە فەرهەنگی( کوردی: کوردی، عەرەبی: عەرەبی، فەرهەنگی یەکزوانە). فەرهەنگی نەتەوەیی و زوانی لایڎە: ئی فەرهەنگە بە زوانی نەتەوەیی یام زوانی ئەڎایی دەس پەنە کەروٙنەو وەرانوەشەوە بەزوانی لایڎە ماناش کریێنە، پیٛسە(فەرهەنگی کوردی: عەرەبی، هەورامی: کوردی، فارسی: کوردی)، ئی جوٙرە فەرهەنگە سودش هەن پەی فیٛربیەی زوانی تەری. فەرهەنگو زوانو لایڎەی و زوانی نەتەوەیی: ئی جوٙرەشا چەپەوانەو وەڵینین، واتەکیٛ بە زوانی لایڎە دەس پەنەکەرانیٛو ماناشا بە زوانی ئەڎایی کریانیٛ. دوویٛ: فەرهەنگ جە بارو دلیٛگەریوە
بە پاو دلیٛنەی فەرهەنگیٛ بەشیٛکریا پەی:
فەرهەنگو ئینسکلۆپیدیای Encyclopedic dictionary : ئی فەرهەنگە باسو فرەو سەوەرەکاو ژیوای مەکەروٙنە، یانی تایبە نیەن بە سەوەرێوەی ژیوایەو، بڕێ جاریٛچ پەنەش ماچا( الموسوعە)( دائرەالمعارف) یانی زانیاری سەرو خەڵکی و هونەری و ئەدەبی و ویەرینی و فەلسەفەی و یاگیٛ و قوٙمیای … هتد. بە جوٙرێوە هونەری ڕیٛکوزیانیٛ و پیٛشکەش کریانیٛ. فەرهەنگو ئینسکلۆپیدیای فرەو وەڵاتانو جەهانینە گرنگی فرەش پەنە مڎانە. فەرهەنگو ئیتمۆلۆجی Etymological dictionary : ئیتمۆلۆجی زانستێوەن وشکنای کەروٙ پەی بنەڕەتو پەیڎا بیەی واتیٛکا. چەنی ئانەیچ باسو فاڕیای و وەڵیٛکەوتەی و گەشەو واتەکانی کەروٙ، ئی جوٙرە گردو واتەکاو دلێو زوانی گیٛروٙوە، پەرسوٙ ئاخوٙم ئی واتیٛ جە بنەڕەتنە هنیٛو کامە زوانی بانیٛ، چەنیو ئامێنیٛ دلیٛو زوانەکەیمان، هەرپاسە چنڎ فاڕیایشان ئامان ملەرە، جە بارو دروسنایوە و مانایوە، فەرهەنگنویس مەشوٙ فرە بەڵەڎ بونە و زانایش فرە باڵا بوٙنە، چون بڕێ واتیٛ هەنیٛ هنیٛو زوانێوە تەرینی وەختیٛوە لوێنیٛە دلیٛو زوانێوە هامسای ئتر ڕەسەنو ویٛشان گمکەرانیٛ، مەشوٙ ئینیشا بشناسمیٛوە، دیاریشان بکەرمیٛ. فەرهەنگی تایبە”پسپوٙڕی”: تایبەن بە زانستێوە دیاری کریای پیٛسەو فەرهەنگی پزیشکی، فەرهەنگی زوانئەشناسی، فەرهەنگی سەربازی، فەرهەنگی هونەری… هتد ئی جۆرە فەرهەنگیٛ کەلکشان هەن پەی ئا کەسا کە وشکنای کەرانیٛ ویارێوە سەرو زانستێوە تایبەی، ئی فەرهەنگە کۆمەکشان مەکەروٙ پەی زانای ئا واتا کە نمەزاناشا. فەرهەنگی فیلۆلۆجیPhilology dictionary : فیلۆلۆژی یانی فقە زوانی، زانستو وانای گردو زوانەکان جە بارو ڕازوانی و ویەرینیوە، هەرپاسە چەنیەتی فاڕیایو مانای و دەنگو واتیٛکانی بە لوایوەرو ڕوٙزگاری. یانی وشکنای کەروٙنە سەرو واتیٛوە، ماناش دریوٙوە، حاڵەتو ڕازوانیش ڕوٙشنە کریوٙوە، سەرچەمەو پەیڎا بیەیش نیشانە دریوٙ، چەنی بەکارش ماری ڕستەنەو دەورش چیٛشەن، نیشانە دریوٙن. فەرهەنگی ویٛنەیی: واتیٛوە، بابەتێوە دیاریکریا بە ویٛنەوە ڕوٙشنیٛ کریاوە. هەر واتێوە وەرانوەرشەوە ویٛنێوە نریوٙرە، پەی نمونەی فەرنگو گیاندارانی، فەرهەنگو باڵدارا، نامیٛ باڵدارەکا چەنی ویٛنەی نیشانە دریانیٛ.
دەسەبەندی فەرهەنگەکا، بە پاو مەیلو زوانئەشناسەکا یام ئاکەسیە کە منویسوش کریان، بڕێ جاریٛ چیٛرو ئی نام و نیشانینە گردیشان دەسبەندی کەرا، فەرهەنگی گردینی و فەرهەنگیٛ تایبەنیٛ.
گرفتێوە هەنە، هەمیشسە گلەییٛ هەنیٛ کە فڵانە فەرهەنگ و فیسارە فەرهەنگ گردو واتیٛکاو زوانیش نیەنیٛ چەنە . جە ئیسەنە فرەو زوانەکا فەرهەنگی یەکزوانەشان هەن بەگردو جورەکانشەوە، هەرپاسەیچ فەرهەنگی دووە زوانەیچ و یەرە زوانەشان هەن. مەبەست جە دووە زوانەی یانی واتیٛ زوانەکەو ویٛشان هوٙرگیٛڵیێنیٛ پەی زوانێوی تەری، پەی نمونەی: عەرەبی پەی ئینگلیزی، ئینگلیزی پەی عەرەبی، کوردی پەی ئینگلیزی، فارسی پەی ئینگلیزی.
کەلکیٛو فەرهەنگی:
فەرهەنگ پیٛسەنە گەنجینێوە کە واتیٛکاو زوانی پاریٛزنوٙنە، گردو زوانەکاو جیهانی یانەوەی فەرهەنگی تایبەو ویٛشانیٛ، گرد زوانێوە بە نونگەو فەرهەنگەکەیشەوە مشناسیوٙوە، کەلکیٛو فەرهەنگی فریٛنیٛ و کریٛڵینیٛ پیٛسە:
پاریٛزنای و مەندەیو واتیٛکانو زوانی، چوون بە دریٛژای ڕوٙزگاری و زەمانەی کوٙمەڵێو واتیٛ مرانە و کوٙمەڵێو واتیٛ پەیڎا بانیٛ. ئاشکرا کەردەی ماناو واتیٛکان، کەماناشان لێڵەو نادیارەنە، یام چنڎ مانانیٛ، ئەوەجەشان بە ڕوٙشنکەردەین. فەرهەنگ؛ زوان هازدار و تەوانابەخش کەروٙ، چوون هەمیشە زوان ئینا فاڕیاینە، پەوکی ئی فاڕ و جمە فەرهەنگەکانە توٙمار مەکریوٙنە و کەلکش چەنە مەگیٛریوٙنە. زانای بنەچە و بنەڕەت و واتیٛکا”ئیتمۆلۆجی Etymology” فەرهەنگ ئەوەجەش پی زانستیە هەن، چون گرد زوانێوە واتیٛ لایڎیٛش چەنەنیٛ، ئامینیٛ دلێو زوانی، کە بنجو بنەوانشا بزانیونە. زانای ویەرینو واتیٛکا، چەنی گەشەشان کەردەن و فاڕیێنیٛ و جیاوازی بەکار ئاوردەیشان ڕوٙشن کریانوە. مدرای سەرو ئا واتاوە کە مەردیٛنیٛ، چون بەدرێژایی زەمانەی بڕێ واتیٛ مدرانەو بەکار نمەیا، واتیٛ تازەتەریٛ پەیڎا بانیٛ، فەرهەنگنە ئی واتیٛ هەنیٛ و پاریٛزیا. ئەشناسنای بەشەکانو دوای، پەی ئانەی بزانمیٛ ئی واتیٛ جە کام بەشو دوایەن، پیٛسە: نامیٛ، یاوەرنامیٛ چەمە، کەردە، یاوەرکەردە، یاگەنامیٛ، ئامڕاز…هتد. ڕێکوستەی ڕاسی و دروسی واتیٛکان، جە بارو ڕانویسیوە، شیوازو نویستەی. بڕێ فەرهەنگیٛنە بە دەنگ دەمواچو(فۆنەتیک- تلفظ) واتیٛکا کریان بەتایبە فەرهەنگی ئۆنلاین، چەنی ئانەیچ دەمواچو واتیٛکا هەن جە کتیٛبو فەرهەنگینە بنەڕەتو”بنچینو” ڕیزبەستەی وچەکاو فەرهەنگی:
بەبپاو حەزو ئارەزوو فەرهەنگنویسی بنەڕەت و بنچینو فەرهەنگەکەیش ڕیٛکوزوٙنە، چنڎ جوٙریٛوەشا وزومیٛ وەرو چەمان:
ڕیزبیەی فەرهەنگی: سەرو بنەوانو یوٙشیەی و نزیکی وچەکا”حەرفەکا” جە یوٙترینیوە مەرزیانەرە فرەو فەرهەنگەکاو زوانی پیٛسنیٛنیٛ( ب، پ، ت)(ج، چ، ح،خ)( ڕ،ر، ز،ژ). ڕیزبیەی فۆنەتیکی: سەرو بنەوانو درکنای دەنگەکا”دەمواچو دەنگەکا” یانی ئا دەنگیٛ کە دەمو ئانزانیوە ئاسانتەر بەرمەیانیٛ، ڕیزو وەڵیٛوە منیاشارە، ئانیٛچە ناڕەحەت دەمواچ کریا، گنا دماوە.پیٛسە( ب، پ،ت، م، و،د،ڎ)(ز، ژ، ڕ، س، ف). ڕیزبیەی ڕستەیی: ئی جوٙرە سەرو بنەوانو کوٙکەردەیو چنڎ وچێوە جە واتێوەنە، دماتەر کوٙکەردیوە واتیٛکان دلیٛو ڕستەینە، پەی ئانەی وچەکیٛ ئاسان وەربکریانە، پەی نمونەی زوانی عەرەبینە پی تەشکە ڕیزیٛشا کەردیٛنیٛ(ابجد، هوز، حطى، کلمن، سعفص، قرشت، ثخذ، ضظغ). هەرپاسە زوانی ئینگلیزینە بە (abc,efg,hig,klm,nop,qrs,tuv, wxyz) .
زوانی هەورامی و فەرهەنگنویستەی:
تا ئا یاگیٛ من بزانونە چنڎ فەرهەنگێوە نویسێنیٛ کە دووە زوانە و یەرەزوانەنیٛ،( فارسی: هەورامی، هەورامی :کوردی دلیٛڕاسین، هەورامی: ئینگلیزی، ئینگلیزی: هەورامی) پیٛسە:
فەرهەنگی باخەلی گەشاوەزی: ئی فەرهەنگە واتیٛ فارسییٛش مانا کەردیٛنیٛ پەی هەورامی، کورش ئەمینی نویستەن. واتەنامیٛو ئینگلسی: واتیٛ ئیئنگلیسییٛش مانا دێنیٛوە بە هەورامی، 1500 واتیٛش چەنەنیٛ، نویستەی میٛهران ئەحمەدی. واژەنامەی هەورامی، ئینگلیزی، فارسی[4]: نویستەی محمەد شەریف یوسفی ساڵەو 2018 ڕوانەو بازاری کریان، هەر واتێوە هەورامینە بە ئینگلیزی و بە فارسی ماناش دریێنەوە، پاسەبوٙ ئینە فەرهەنگی یەرەزوانەن. وشەنامە: هەورامی کوردی دلێڕاسە، نویستەی ماموٙسا جەمال بیٛدارین، ساڵەو 2010، واتەکیٛ بەهەورامی نویسێنیٛ و ماناشە بە کوردی دلیٛراسە دریانەوە. پاسە بزانو ماموٙساجەمال خەریک و تازەکەردەی و وستەی سەرو ئی فەرهەنگیشنە، ئومیٛدو سەرکەوتەیش پەی مەوامیٛ. لهوٙن: فەرهەنگێوە هەورامی: سورانین، واتەکیٛ بەهەورامینیٛ و ماناشا دریێنەوە بە سورانی، نویستەی ڕەفعەت مورادی 2019 . پاسە هاگادر بوو کاک فاتح ڕەحیمی هانەگەرمڵەی زوۆن بنەو فەرهەنگێوەش دێنرە وەلێم وەرو کەمدەسی و خەرجی نەیاوان بە چاپی، ئومێدو سەرکەوتەی پەی گردی مەوازوون.
دکتۆر ناجح گوڵپیخەڵاتو بلە- بە لەیلا گوڤەنێ بەخشیا

جە سلێمانییە خەڵاتو زەڕینو بلە-ی پەی ئەی ساڵی بە خشیا بە لەیلا گوڤەنێ پارلەمانتارەو هەدەپەی کە 153 ڕۋێن دژ بە گۆشەگیری ئیمرالی مانش جە واردەی گێرتەن.

ئارۆ جە شارۆ سلێمانیێ، جە ساڵیادو کۆچی دمایی ئیبراهیم ئەحمەد سیاسەتمەدار و نۋیسەری نامی کوردیەنە، بە مەڕاسیمێ جەماوەریانە ڕێز جە لەیلا گوڤەن پارلەمانتارەو هەدەپەی و هامسەرۆکەو گلێرگەو جڤاکی دیموکراتیکی-(کەجەدە)ی گیریا و هاموەخت خەڵاتو زێرین-و (بلە)-ی پەی ئەی ساڵی بەخشیا پنەش. خەڵاتەکە جە وەختێنە بەخشیا بە لەیلا گوڤەنێ کە ئاڎە 153 ڕۋێن دژ بە گۆشەگیرکەردەی ڕێبەر عەبدوڵا ئۆجالانی بەشێۋازی بێوادە مانش جە واردەی گێرتەن و پێشەنگی هەزاران مانگێرێ و کەسێ تەری مەکەرۆنە کە دژ بە گۆشەگیریەکە مانشان جە واردەی گێرتەن و ئینێ چالاکییەنە. خەڵاتەکە جەلاو شاناز ئیبراهیم ئەحمەدی جیاتی گوڤەنێ دریا بە موزەین گونەش هامسەرۆکەو نمایندەیی هەدەپەی جە پانیشتو کوردستانی. موزەیەنە سپاس و ستاییشو وێش و لەیلا گوڤەنێش یاۋنا بە ڕاۋەبەرانو خەڵاتەکەی و بنەماڵەو ئیبراهیم ئەحمەدی.
هەر جە مەراسیمەکەنە چەندین کەسایەتیێ تەرێ کوردستانی خەڵاتێ کریێ. خەڵاتو بلەی ساڵانە جە ساڵیادو کۆچی دمایی ئیبراهیم ئەحمەد-یەنە بەخشیۆنە بە ژمارێۋ کەسایەتیێ کوردستانی و گرنگتەرین خەڵاتیچ زێڕیننە و بە کەسایەتیێ بەخشیۆنە کە ڕۆڵ و کاریگەری گرنگش سەرو گلێرگەی کوردی ببۆنە.جە هەڵەبجە ئاهەنگەو هەرادیای خولو ڕازوانو هەورامی لواڕاوە

جە هەڵەبجە ئاهەنگەو هەرادیای خولو ڕازوانو هەورامی کە 7 هەفتیش خاینابێ لواڕاوە و خەڵات و بڕوانامە بە مسیارە بەشداربییەکان بەخشیا.

دمانیمەڕوٙو پەنجشەممەی، ئاهەنگەو دمایی ئامای خولو ڕزوانو هەورامی جە سەنتەرو ژیوای شارو هەڵەبجەینە لواڕاوە. ئاهەنگەکیٛ بە خەڵاتکەردەی بەشدارنو خولەکەی ڕازیاوە، هەریوشان بڕوانامێوە بەشداریشان پەنە دریا جە لاو سەنتەرو ژیوا-یوە. هەرپاسە هەریوٙشان کتیٛبێوی ڕازوانو هەورامیشان بە خەڵات پنە دریا پەنە کە نویستەی و ئامادەکەردەی دکتۆر ناجح گوڵپی-یەن. ئاهەنگە خنجیلانەکیٛ بە وەشی و کەیفەوە دمایش ئاما و سوز دریا هەکە ئی جوٙرە هەرمانیٛ سەرەمڕیٛ بانیٛ بە نیازو خزمەتو فەرهەنگ و زوانو هەورامی. یاگیٛ باسیەن، خوٙلوو ڕازوانو هەورامی، ڕوٙ جمعەی 2020/01/24ی جە سەنتەرو ژیوای دەستش پنە کەردەبێ و 7 هەفتێ درێژەش بیەبێ و هیزی پەنجشەمەی 2020/03/05ی بە ئاهەنگێوە دماییش ئاما. جە خولەکەنە ڕوانە دکتۆر ناجح گوڵپی نویسەر و زوانشناس 2 سەعاتێ دەرس و وانای ڕازوانو هەورامی واچێوە و دماتەر چەنی مسیارەکان بە گفتوگۆ و وات و واچ بابەتەکێ دەرسەکەی هۆسەرنگنێنێ.جە بڕۆکسێل کۆنیشت دژ بە ئەرەگێرتەیی تورکیای ڕێکمەۋزیۆنە

جە بڕۆکسێل بە سەرپەرشتی (کەنەکە)ی کەسایەتیێ و نمایەندێ پارتیێ و سازیێ کوردێ پەی هەڵۋێست نیشاندای دژ بە ئەرەگێرتەیی تورکیای کە جە پانیشت و وەرنیشتو کوردستانی پەیڕەۋش مەکەرۆنە کۆ مەبانێۋە.

بڕیارەن ئارۆ شەممە سەعات 10:30، جە بڕۆکسێل-و پایتەختو بەلجیکا-ی بە سەرپەرشتی کۆنگرەو نەتەوەیی کوردستان (کەنەکە-KNK)ی جە (بارەگاو کلوپی ڕۆچنامەۋانی)ی شارەکەیەنە کۆنیشت ڕێکبۋزیۆنە. ئامانج جە کۆنیشتەکەی هەڵۋێست نیشاندایەن ۋەرانۋە بە ئەرەگێرتەیی تورکیای کە دژو پانیشت(باشور) و وەرنیشت(ڕۆژاڤا)و کوردستانی پەیڕەۋش مەکەرۆنە و بڕیارەن جە کۆنیشتەکەنە کە بە بەدرێژای ئارۆی بەردەۋامە مەبۆنە، ژمارێۋی فرێ کەسایەتیێ، نمایەندێ پارتیێ و سازیێ سیاسیێ و مەدەنیێ کوردی ئامادێ ببانە و پێۋەرە دژ بە ئەرەگێرتەیی تورکیای گفتوگۆ بکەرانە و هەڵۋێست دژ بە تورکیای نیشانە بڎانێ.
کۆنیشتەکە هاموەخت جە ئەنتەرنێت و تەلەفزیۆنە کوردیەکێ چوون ستێرک تیڤی و ئاریەن تیڤی و مەدیا خەبەری تورکی-یەنە بەشێۋازی زیندە پەخش مەکریۆنە.تایبەمەندیەکانو زوانی

تایبەمەندیەکانو زوانی چێشێنێ و کامێنێ؟

زوان دەنگیٛ و ماناییٛنیٛ: زوان چی دووە حەننانە هەرمانە کەروٙ، دەنگیٛ دروسیٛ بانەو مانایچشا دریوە، گردو دەنگەکا با بە مورفیم، ئیجا واتیٛ، ئیجا لکە و ڕستە، دوای، کەلک چا هەوایە هورگیٛرمیٛ کە دلیٛ شوشیٛماوە مزیوٙوە، مێو گڵوی و(ژیکەدەنگیٛ) دەنگما پەی دروسکەرانە. زوان ڕاگاو یاسانە: زوانەنە ئەگەر ڕاگاوا یاساو دەسور نەبونە، ئەنە یاوای فرە سەختەن، وەروئانەی گرد حەننەکاو زوانینە دەسورو یاسا هەن، یانی زوان کۆمەڵیٛو واتیٛ نیەنیٛ هەکە هاکوٙ ڕیزیٛ کریێبا شونەو یوٙیرە، پەی نمونەی یاساو دەنگی هەنە کە کرکیٛ دەنگدار و بیٛدەنگ شوٙنەو یوٙرە مەیا، ئەر یاسا نەبوٙ تەشکو دروسنای واتیٛ و مۆرفیمەکا تیٛک مشوٙ، یانی ئانزان چکوٙ بوٙنە چاگە یاسا بەکارماروٙ پەی گرد چیٛوەکاش. زوان ویٛشۆن: پیٛوەنی ئاشکرا نیا بەینو هیما زوانیەکانە و ماناکیٛشانە، یانی هیچ پەیوەندیێوە نیا بەینو واتیٛنەو ئا نیشانیٛ “هیما ” پەیش نریێنەرە، یانی پەیوەنی بەین و ” نەخش و هیمای ” و هیما پەی کریاینە نیەن، پەی نمونەی ” واتیٛ ” ئاوی، نویستەینەو لچواچەنە هیچ پەیوندیش نیان سەرو شیٛوەو تامو ڕەنگو ئاوێوە. زوان تایبەن بە ئانزانی: تەماشەو سەرنجەو پەیلواو زوانئەشناسەکا پاسە نیشانە مڎو کە زوان پیٛوەسا بە ئانزانیوە، هیچ ئاژەڵێوە تەوانایی قسیٛکەردەیش نیەنە پیٛسەو ئانزانی، تەنانەت توتیچ لاسایی کەروٙوە، پەنەش مەواچان زوان زانای، ئیسەیچ بڕێ جیاوازییٛ زوانو ئانزانی و ئاژەڵی وزمیٛ وەرو چەما: زوانو ئانزانی دیارکەوتەی کۆمەڵایەتین، چوون بەشەر دلیٛ خەڵکی و کۆمەڵینە فیٛرو زوانی بیەن، یانی ئانزان ڕاو فیٛربیەیوە فیٛرو زوانی بوٙنە، وەلیٛ ئاژەل فیٛر نمەبوٙ، زوانش پەیش مەنەنوٙ کە فیٛرنەبوٙ. زوانو ئانزانی هەمیشە ئینا فاڕ و جمەنە، واڕیو و گەشەکەروٙ، وەلیٛ هنو ئاژەڵی جمە نمەکەروٙ ئینا تیلیٛ ” مرحلە ” چەسپیانە و نمەفاڕیوٙ، گیٛرە سنورێوە تەسک گیٛروٙوە. زوانو ئانزانی متاووٙ باسو ئا چیٛوا بکەروٙ کە ئیسە قوٙمیا، هەر پاسە تاووٙ باسو هەزاران ساڵیٛ چەیوەڵی بکەروٙ، یام باسو چیٛودمای کەروٙ، هەرپاسە زوانو ئانزانی درک بە چیٛوە شاریاوەکا مکەروٙ متاووٙ باسشا بکەروٙ، وەلیٛم زوانو ئاژەڵی تەنیا متاووٙ گوزارشت جە ئیسەی و ئا شوٙنیٛ بکەروٙ کە ئیناش چەنە، پەی نمونەی کتێوە میاونوٙ وەرو پەیاتەنە، یانی ئاوراشا، هەر پاسە توتێویچ گەفوٙ، قلیچکە لەقنوٙ، ماناش ئانیٛنە تەژنەشا یام ئاوراشا، یام گەرەکشا واچوٙ چیٛویٛ قومیوٙ، یام تەرسای تەرسوٙ . ئانزان متاووٙ پەی گرد ئاژیٛوە واتیٛ تازیٛ باروٙنە و بەکارشا باروٙنە، چوون ئانزان تەوانایی ئەنەئاردەیش هەن ” ئاردەینە ” واتیٛ تازیٛ، ڕستیٛ تازیٛ، ویری تازە، وەلیٛم ئا تەوانستە لاو ئاژەڵیوە نیەن. زوان نیشانیٛنە: زوان پەڕا نیشانیٛ و کۆدیٛ و ئامرازیٛ، پەی یاوانای زانیاری، یانی زوان جوٙرێوەن جە چالاکی کۆمەڵایەتی، نیشانیٛ مەبەست چا هیمایانە کەنریێنیٛرە پەی دەنگەکا، دەنگ ویٛشۆ هیمان. هیماو دەنگەکیٛ زوانێوە پەی زوانێ تەری جیاوازیٛنیٛ، هەردەنگیٛو ماناو ویٛش هەنەش، کۆمەڵگە سەرش ڕیٛک کەوتیٛنیٛ کە ماناکیٛش پەی بنیارە، چنڎ جوٙرێو نیشانیٛ و ڕەمزیٛ هەنیٛ پیٛسە: نیشانیٛ ویٛنەیی: چیٛگەنە پەیوەنی بەینو دەنگی و ماناکیٛ هەنە، پەی نمونەی دەس بەردەی پەی دەمی، ماناو ئاواریی بەخشوٙ، یام دەس بەردەی پەی هەر ئەندامێوە لەشیت مانێوە تایبیٛش هەنە. نیشانیٛ هوٙکاری: چیٛگەنە هۆکارێ هەن پەیوەنیش بە نیشانەکیٛوەهەن، پیٛسە ڕەنگ زەرد بیەی ئانزانی، یانی نەوەشا یام تەرسان. نیشانیٛ ویٛشۆی: ئی جوٙرە نیشانیٛ هیچ پەیوەندیش نیا بە دەنگی و مانایوە، گیٛرە پەیوەندیش هەن بە ویارو زوانشناسیوە، نمونە وەختیٛ ماچی وەرەچەم ڕوٙشن، یانی کابرا خونڎەوارا، یام کوٙر، یانی نەخوٙنڎەوارا . زوان زیننەن و هەمیشە ئینا فاڕیاینە: زوان هەمیشە ئینا فاڕیاینە بە ڕادێوە هەکە ماوەو چنڎ ساڵێوەنە فرەو زوانە بنەڕەتیەکەی مەمەنوٙوە، زوانو ئانزانی هەمیشە ئینا فاڕوجمە و گەشەکەردەینە، چا وەختۆن زوان پەیدا بیەن چنڎەها قوناخیٛش بڕینیٛ، ئی قوناخیٛچە بنەڕەتو فاڕای زوانو ئانزانیش متەنەرە، بە جورێوە کە بنەڕاوە سەرو سەرزەمینینە زوانێوە بیەن، دماتەر تروقش سانان و چنڎها زوانیٛ و دیالەکتیٛ و لەهجیٛش چەنە پەیڎا بینیٛ. د. ناجح گوڵپیجە پاوە چەندین ساڵێن گرفتو کەمی ئاوێ هەن و تا ئیسە چارەسەر نەکریان

شارو پاوە-ی سەرەڕاو فرەیی سەرچەمە ئاویەکانش، بەڵام گرفتو کەمی ئاوۊ واردەوەیش هەن و دەسەڵاتدارێ شارەکەی بەڵێن مڎانێ ئێساڵ گرفتەکەی چارەسەر بکەرانێ، بەڵام پاوەیەکێ جە بەڵێنەکەی بە گومانێنێ.

شارو پاوە-ی سەرەڕاو فرەیی سەرچەمە ئاویەکانش و ساڵانە وارای زیاتەر جە (800 ملم)ێ وارانی، بەڵام چەندین ساڵێن گرفتو کەمی ئاوۊ واردەوەیش هەن. دەسەڵاتدارێ شارەکەی چەنڎین ساڵێن بەڵێنێ پەی چارەسەری گرفتەکەی مڎانێ، بەڵام تا ئیسە بەڵێنەکێشان نەبەردێنێ سەر. جە تازەتەرین بەڵێنشانە ڕاوەبەری ئاوۊ کرماشانی ئاشکراش کەردەن: "بەتەمامیای پڕۆژەو هانە کوان-ی و ئاوکێشتەی پەی پاوەی، ئێساڵ گرفتو ئاوێ چارەسەر بکەرانێ".
پڕۆژەی نامبریا، 9 ساڵێ جەی وەڵتەر دەستش پنەکەردەبێ و بڕیار بێ دمای 2 ساڵان دماییش بەیۆنە، بەڵام ئانە 7 ساڵێن کۆتایی نە ئاومان. بە پاو پڕۆژەکەی، ئاوکێشتەی جە سەرچەمەو هانە کوان-ی نزیک جە دەگاو دشە-ی دەست پنەمەکەرۆنە و 15 کیلۆمەترێ لولەکێشی جەوێش مەگێرۆن کە ڕۆچانە توانایی یاونای 14 ملیۆن لیترێ ئاوێش پەی شارۆ پاوە-ی هەن. جەی بارەوە ڕاوەبەری ئاوۊ ئوستانو کرماشانی کە پاوە قەزا (شارستان)ێوەن سەر بە ئوستانەکەی و جابەجاکارو پڕۆژەکەیەن ئاشکراش کەردەن: "بنەسازی، لولەکێشی، 3 ئاوئەنبارێ، پۆمپاژ و پاڵفتگە تەمامیێنێ و تەنیا پنەوازی بە برق (کارەبا)ی هەن تا پڕۆژەکە دەستبەکار ببۆنە و ئاڎیچ بەزوویی پەیش دابین بکریۆن".
سەرچەمەو هانەکوانی جە یەک چرکەنە 600 لیترێ ئاوی مڎۆنە و بڕیارەن بە تەمامیای پڕۆژەو هانەکوانی 140 لیرترێش پەی شارو پاوەی تەرخانە بکریۆنە کە ئەرەنیشتەکێش نزیک بە 70 هەزار کەسێنێ و جە توانایی پڕۆژەکەیەنە هەن ئاوی پەی 40 هەزارێشان دابین بکەرۆن.
پاوەیەکێ وازیارێنێ، بەڵێندای ئیجارە و دەسەڵاتدارێ پاوەی و کرماشانی چوون ساڵانێ ویەردێ نەبۆنە و جە زووتەرین وەختەنە پڕۆژەو ئاوۊ هانەکوان/پاوەی بوزانێ گەڕ و گرفتو کەم ئاوی شارەکەیشان چارەسەر بکەرانێ.زوان شناسی و ماهیەتوو شیٛعریٛ

زوان شناسی و ماهیەتوو شیٛعریٛ و ڕانموونیێوە پەی فوٙرمەکاو شیٛعریٛ.

وەختارێوە بەگردی ماچمێنە شێعرە خێزنایێوە زەینی و زوانین؛ سووسوور ئی خێزنایە پێسەو سەفحە و مۆرەکاو شەترەنجی مزانۆنە و ڕۆخساروازە ڕووسیەکێچ بە فۆرمی (محض)ش مزانانە و باس جە پێوەندنیی دلێدەقیی کەرانە و ئیتر هیچ باسێوەتەر نمازۆوە پەیما و ئەشۆم دیاردەو “کۆنە” و “نەو/تازە” بیەبۆ باسێوە ئەوەلاکەوتە و سوویا و دیایێوە نازانشتی پەی تازەگەریی شێعرێ.
ئی نێزامە کە باسێش چەو کەرمێنە، پۆلێوە نیشانێنێ و تۆڕێوە چنیای یۆرە کە جە پێوەننیی ڕەگەزەکاو زوانیی وەشێ بیێنێ و جۆروو ڕابێتەیچشانە کە جۆرەکاو شێعرێ پەی ئێمە دیاری کەرانێ. پیجۆرە تەنیا تەڕکیزما ئەشۆم سەررو ئەژناسای ئی ڕابێتاوە بۆنە کە ڕادەو شێعریەتیما پەی نیشانە مدانە.
چی بارەوە وردتەر و بابەتیتەر سەرنجی دەیمێنە:
ئەلف: عادٚەتی پاسە فەرزیان هەر دەقێوە بە فۆرمی ئازادٚ نریای بۆرە، ئیتر تازێنە و وەرانوەریچش(قەراردادی) بۆ بە کۆنێ و دماکەوتێ. ئی ڕوەکەردە چنی خسڵەتوو زاوزێکەریی شێعرێ کوک نیا و تەنیا پێوەننیش بە نەهادینە بیەی باری عادٚەتی و عاتێفی و ئەرێنیی سفەتوو تازەی(ئازادٚێ) نسبەت بە کۆنەی(کلاسیک/ قەراردادیە/ موزون)یەوە هەن. ئی ویرۆکە هەر پاسە دووبارە کریانەوە و زەینوو ئێمەیچش یەخسیروو وێش کەردەن:
تازە اید بە بازار کهنە شود دلازار
ب: با بزانمێنە دەق بە هەر فۆرمێوە بۆ، ملۆنە دلێو زانشتوو سیمیۆلۆژی(Semiology) یا نێزامی نیشانەیی کە پەی ئەژناسای شێعرێ باسێوە مۆدێڕن و فرە تەوەرین. ئەڵبەت چنی ئێرجاعوو هەر جۆرە شێعرێوە کە ئیشارەما پەنەکەرد و هەرمانەش ڕەمزگەردانی کەردەی درۆسوو دەقین و جە یۆدایەو پێوەننیەکاشەن کە چنی یاونۆما “فۆرمی کامڵی هونەری”.
ج: چی سووچە نیگاوە؛ تەنیا خەلاقیەت و خێزنای هونەری، ئایرەی سەرەکین، زەمان ملۆ دلێ تارێخی و یادٚکەروو دەقەکەی و دیاریەکاش یانێ سفەتوو “تازە و نەو” بۆ بە دیاردێوە ناکاریگەر و عادٚەتێوە سەرزوانی ڕوانەی.
د: پەی ڕەمنایەو ئی کێشەیە و دیاری کەردەی مەرزوو هونەری و ناهونەری بیەیش درۆستەر و پیمانەییتەرەن بە گوزارەو: “شێعرە و ناشێعرە” و “شێعرێ و ناشێعرێ” نامێش چۆ بەرمێنە.
و پەی دەس نیشانکەردەی جۆرەکاو شێعرێچ(فۆرم) بواچمێنە:
– شێعرەی کلاسیکەی هورامیە – شێعرێ کلاسیکێ هورامیێ – شێعرەی قەراردادیەی هورامیە – شێعرێ قەرادادیێ هورامیێ، – شێعرەی ئازادٚەی هورامیە – شێعرەی هامچەرخەی هورامیە – شێعرەی سەردەمیانێ هورامی – شێعرەو ئارۆ هورامی و… …………..
بە کارئاردەی سفەتوو “نەو” پەی شێعرێ “ئازادێ” شۆنیشەرە وەرانوەرەکەش ئازا کۆنێ و دماکەوتێ فەرزیۆنە. ئینە بڕیارێوی عادٚەتی و پۆپۆلیستانەی سەرزوانین و چنی دوێ توخمێ “زوانشناسی و خێزنای هونەرێوە بە نامێ شێعرێ و پێوەننیەکاشا” یۆ نمەگێرووە و…جە ئێراق وێنیشاندای بەردەوامەن و نزیک بە 500 وێنیشاندەرێ کوشیێنێ

جە ئێراق وێنیشاندای و ناڕەزایەتی جەماوەری بەردەوامەن و تا بە ئارۆ نزیک بە 500 وێنیشاندەرێ کوشیێنێ و 22 هەزارێ تەرێ بریندارێ بیێنێ.

جە ئێراق مانگەو 10و 2019ی سەرتا جە بەغدادی پایتەخت و دماتەر جە سەرجەم پارێزگاکێ پانیشتو وڵاتی دژ بە گەندەڵی و نەبییەی خزمەتگوزاری و خراپ ڕاوەبەردەی ئیداری و سیاسیی و ئابوری وڵاتی وێنیشاندایێ و ناڕازەیەتیێ جەماوەرێی دەستشان پنەکەردێ و گەل سەرشهۆردا و ئاخێزش کەرد. هێزە ئەمنیەکێ ئێراقی بە ئێر و ئاسن و فشار ڕووبەڕوو جەماوەری ناڕازی بیێوە و بە ئا هۆکارێچە سەڎان کەسێ کوشیێ و هەزاران کەسێ تەرێ بریندارێ بیێ و هەزارانی تەرێچ قوڵبەستێ و زیندایێ کریێ. هاموەخت بە شێوازی پلانپەیکریا چەنڎین پێشەنگێ و ڕێکوزێ وێنیشاندەکان کوشیێنێ و یان بێسەروشۆێنێ کریێنێ. بەڵام سەرەڕاو ئانەیە وێنیشاندایێ و ناڕەزایەتیەکێ گەلی بەردەوامێنێ و درەنجام عادل عەبدولمەهدی سەرۆک وەزیرانشان ناچار بە دەست جەکارکێشایەوە کەرد.
شەوێ ویەردێ، پەیوەست بە بابەتەکەی کۆمسیۆنو باڵاو مافەکێ مرۆڤی جە ئێراق وەڵاوکریاش دان و ئەرەیاونانش: جە ساتەوەختو سەرهۆردای ناڕەزایەتیەکان تا بە ئارۆ 490 وێنیشاندەرێ کوشیێنێ و 22 هەزارێ تەرێ بریندارێ بیێنێ.جە سۆران و بادینان پیلانگێڵنای تورکیای شکستش ئاۋرد

جە ناوچەکێ سۆرانی و بادینانی ڕژێمەو تورکیای هەوڵش دا بێ تا چەنی خەڵکی کۆبییەی ڕێکبۋزۆنە و کرێگێرتەیی و جاسوسیی دلێشانە ۋەڵاو بکەرۆۋە، بەڵام پیلانەکێش مایەپووچ بەرشییە.

ڕژێمە داگیرکەرەکەو تورکیای کە بە درێژایی 30 کیلۆمەتران سنورو پانیشتو کوردستانیش بەزانان و ڕووبەرێۋی فرە جە خاکەکەیش داگیرکەردەن. ڕژێم چاگە دەستش دان پیلانگێڵنای نۊو دژ بە جمیەرو ئازادی کوردستانی بە ڕابەرایەتی پەکەکەی. ئا ڕژێمە وەڵتەر جە برادۆست و ناوچەکێ شیلادزێ و دێرەلوکی سەر بە بادینانی هەوڵش دا بێ تا چەنی خەڵکی کۆبییەی ڕێکبۋزۆنە. کۆبییەکەی پا ئامانجە بییەنە تا کرێگێرتەیی و جاسوسیی دلێ خەڵکییەنە ۋەڵاو بکەرۆۋە و چێرو چەمداری دەزگا سیخوڕیەکەیشەنە (میت) هێزی بەکرێگیریا دروست بکەرۆنە و دژ بە پەکەکەی گەریلاکێ ئازادی بەکارشان باۋەرۆنە و جی پی ئێس جە دەڤەر و ناوچەکانە ۋەڵێ بکەراۋە. بەڵام هاموڵاتیێ برادۆست، شیلادزێ و دێرەلوکی پیلانگڵنایەکەشان ڕەت کەردەنەۋە و ئامادێ نەبێنێ چەنی میتی تورکی کۆببانەۋە.
دمابەدمای ئەی شکستییە، ئیجارە میت بەهەمان مەبەست ڕووەش نیێنە مێرگەسور و سیدەکان. بەڵام دیسان چاگێچە خەڵکەکە هەمان هەڵوێستو برادۆستی، شیلادزێیی و دێرەلوکیەکانشان نیشانە دانەۋە و پیلانەکێ ڕژێمیشان مایەپووچە کەردێنەۋە و بە هیچ جۆرێ ئامادێ نەبیێنێ چەنی میتی کۆببانێۋە.
یاگێ باسکەردەیەنە، کە ۋەڵتەر کونسوڵخانەو ڕژێمی جە هەولێر ژمارێۋی فرێ ئەندامێ میتیش ڕەۋانێ برادۆست، سیدەکان، مێرگەسور، شیلادزێ، دێرەلووک و بادینانی کەردێبێنێ پەی کەردەیی کەردەی پیلانگڵناکەی و بودجەی فرە پەی پیلانەکێ تەرخان کریان. بەڵام سەرەڕاو ئانەیە پیلانەکێ شکستش ئاوردەن و میت مایەپووچ و ناکام بییەن.گەلەکۆمەی میاندەوڵەتی دژ بە ڕێبەر ئۆجالان-ی 21 ساڵێش پەڕکەردەوە

21 ساڵی دەرباز بی سەرو گەلەکۆمەی میاندەوڵەتییەرە کە جە 1999/02/15ی بە بەشداری چەندین دەوڵەتێ و زلهێزی هەرێمیێ و جیهانێی دژ بە ڕێبەر عەبدولا ئۆجالان-ی و جمیەرو ئازادی کوردستانی بە ڕابەرایەتی پەکەکە-ی ئەنجام دریا و کورد بە ڕۆی سیاو بەنامێش کەردەن.

جە 1999/02/15یەنە یانی 21 ساڵێ تەمام وەرجە ئیسەی، بە بەشداری چەندین دەوڵەتێ و زلهێزی هەرێمیێ و جیهانێی و هامکاری کوردی نۆکەری پیلانگێڵنای و گەلەکۆمێوی مایندەوڵەتی قێزەون و سیاو و دوور جە سەرجەم بنەما ئەخلاقی و ئانزانییەکان ئەنجام دریا کە ڕێبەرو گەلو کوردی عەبدوڵا ئۆجالان و فەلسەفەکەش و جمیەرو ئازادی کوردستانی بە ڕابەرایەتی پەکەکە-یش کەرد ئامانج. ڕەنگەن یاگێ پرسیارێ ببۆنە کە ئۆجالان و جمیەرەکەش کێبێنێ و پەی چێشی هۆروچنیێ تا ڕووبەرووێ گەلەکۆمەکەی ببانێوە؟ گەلەکۆمەکە تا چەندە پەیوەست بێ بە سەرگوزەشت و ئا خەبات و کوشایشەیە کە ئۆجالانی و پەکەکە-ی پەی ئازادی کوردی و گەلە بندەستەکان و مرۆڤایەتی دەستشان پنەکەردەن؟ ئایا گەلەکۆمەکە کە دژش ئەنجام دریا ئامانجەکێش پێکێنێ؟ ئۆجالان و جمیەرەکەش ئارۆ چ بارودۆخێشان هەن؟
پەی وەڵام دایەوەو پرسیارەکان سەرەتا گەرەن بواچیۆن: هەر جمیەر و ڕێکۋستێوی سیاسیی، سەربازی و کۆمەڵایەتیی، ئەگەر گەرەکش بۆنە بە ئامانج و سەرکۆتەی بیاوۆنە، مشیۆم ڕابەرایەتی و بنەمای فکری و فەلەسەفی و بناغەی پەتەوش بۆنە و پەشتیش بە توانا زاتییەکانو وێش و گەلەکەیش بەستە بۆنە و هامکات نەکەوتەبۆنە چێرو کاریگەری هێزە هەرێمی و جیهانیە کۆلۆنیالیست و بەرژەوەندی-وازەکان، یان ڕاستەر ئاڎێ ئاڕاستەش نەکەرانێ و نەکەرانێش بە ئامرازو داردەست بەکارش بەرانێ و سەرەوێیانە ژڵێویۆوە. مرۆڤ کاتێ سەرنج جە پەکەکە-ی مڎۆنە ئا بنەمێ و بناغێشە چنە مەوینۆنە. هەڵبەتە خوڵقنەو ئانەیە و دەرنجام دروست بییەی پەکەکە-ی کەسایەتیێوی زانا و هۊشیار و بەهێزەن کە عەبدوڵا ئۆجالان ڕێبەرو گەلو کوردییەن و هەڵبەتە هەر ئانێچەنە کە ئۆجالانی جە سەرکردە وەرینەکانو پەکەکە-ی جە پارتە وەرینەکان و شۆڕشە وەرینەکان جیا مەکەرۆنەوە. بێگومان بێگومان ئی جۆرە جە ڕابەرایەتی و پارتایەتی و شۆڕشی هەر زوو پەی دەوڵەتە هەرێمیێ و جیهانیەکان تەنانەت پەی بەشێوی فرەو پارتێ و لایەنێ کلاسیکێ و کۆنە پارێزەێ کوردی و ناوچەکەی مایەو قبوڵی و هەرس کەردەی نەبێ. هەر پۆکەی چەنی بەرکەوتەی ئۆجالانی و پەکەکەی بەخێرای کەوتێ دژبەریکەردەیش و ئاستەنگی دروستکەردەی پەیش. چونکە بە خاسی پەیشان بە ئانەیە بەردەبێ کە ڕێبەر ئاپۆ و پەکەکە دڵێ ئازارەکان گلێرگەیەنە هۆرقوڵیێنێ و چارەسەری بنەڕەتیشان پەی ئازارەکان، کێشەکان، جەنگێ و قەیرانە ئەوەنەبڕیاکان هەن و ئەڵتەرناتیڤیێ هێزە کلاسیەک و کۆنەپارێز و دەوڵەت نەتەوەکانێ و ئاشتی، ئازادی، ئازادی ژەنێ، پێوەرە ژیویای گەلانی و ئایینێ و ئاینزاکان بەرنامەو کۆشایشیشانە.
عەبدوڵڵا عومەر عەبدوڵڵا کە ناسنامش ئۆجالان-ەن، جە 4 نەیسانو 1949 زاینی/ 14/1/1328 ڕۆجیاری جە دەگاو ئامارای (ئۆمرەلی) کە سەر بە شارچەو خەڵفەتی پارێزگەو ڕحا (ئوورفا)ی جە سەرنیشتو کوردستانیەن، جە ئەڎێ بییەن .نامێ ئەڎێش ئایشێ بینە و باباش جە تیرەو بەرازییان، کە تیرێۋەنێ هەمیشە چەنی دەوڵەتو عوسمانی دلێ ناکۆکی و جەنگیەنە بیەنێ. دەگاو ئامارای فرە کەلتوور و ئەتنیک و باوەڕیە بیێنە و ئانێچە کاریگەریش سەرو ۋیر و هزرو ئۆجالانی کەردەن. ئۆجالان جە زارۆیی و نەوجەوانیشەنە کەسێ دیندار و نماکەر بییەن و فرە جارێ ۋەرنماییش پەی هاۋەڵەکانش و خەڵکو دەگاگێکێش کەردەن. تەنانەت دینداری و باوەڕمەندیش بە ئایینی بییەن یاگێ سەرنجی پەی خەڵکی و مەڵاو دەگاکێش. قۆناغەکانو وەنەی سەرەتاییش جە دەگاو جەبینی دەس پەنە مەکەرۆنە و تەمانۆنە. جە شارچەو نیزیپی قۆناغەکێ ناوەندی و دماناوەندیش وەنەنێ. دماتەر جە 1965 قۆناغو وانای وەلێ زاستگەیی بەدمایی ماۋەرۆنە. جە 1970 و 1971 جە بەشو حقوقو زانستگەی قبوڵ مەکریۆنە و دمای ساڵێ بەشەکەی فاڕۆنە پەی زانستەسیاییەکانو زانستگەو ئەستەنبوڵی و درێژە بە وانای مڎۆنە.
ئۆجالان هامتەریب چەنی وەنەی خەباتی سیاسی و وانکاری و چینایەتی و کۆمەڵایەتییش بییەن. ساڵو 1972ی سەرو بەشداریش جە ناڕەزایەتی چەپەکانە جە زانستگەو ئەستەنبوڵی، کە دژو جەدارای دەنیز گەزمیشی ئەنجام دریابێ، دەستگیر و زیندانی کریان و چەنی ژمارێۋ جە هاۋەڵاکانش چنڎین مانگی زیندانەنە بەسەر بەردەن. جە نەورۆزو 1973ی جە ئانکارای پایتەخت چەنی ژمارێ جە هاۋەڵەکانش جە قەراخو رووبارو (خچووبوک) یەنە یەکەمین کۆبیەی سیاسیش سەرپەرشتی کەردەن و دلێشەنە پەی یەکەمین جاری کوردستان بە داگیرکریا دریان قەڵەم.
بە پێچەۋانەو سەرکردە وەڵینەکانو کوردی کە کوڕە شێخێ و بەگێ و دەوڵەمەندێ و دەسەڵاتدارێ بیێنێ و شۆڕشان بەرپا کەردەن، ئۆجالان کوڕە هەژار بییەن و بە تەوانایی و فکر و فەلسەفەو وێش و بە پاڵپەشتی گەلی و بندەستانی و ڕێکۋستەی و پەروەردەکەردەی گەلی شۆڕش بەرپا کەردەن و گەورەتەرین ڕێکۋزیای کوردیش درۊست کەردەن. ئۆجەڵان جە باسەکاشەنە سەبارەت بەشۆڕشەکەیش و پەکەکەی ۋاتەنش: شۆڕش و پەکەکە سەرو هەڵەکانو 27 ئاخێز و شۆڕشەکانو ۋیەردەی خۆڵقیێنێ، پۆکەی دلێنەبەردەیشان مەحاڵەن.
جە سەرەتا ساڵو 1976ی جە گەڕەکو دیکمان-و ئانکارای یەکەمین کۆبییەش بە بەشداری کەسایەتی شۆرشگێڵ و چەپ و نامی تورکیای حەقی قەرار و ژمارێۋی فرێ جە هاۋەڵەکانشان ڕێکۋزۆستەن. ئیتر کۆبیە دمای کۆبیەی ڕۆحێ تازەتەر بە هاۋەڵەکانو ڕێبەر ئاپۆی مەبەخشۆنە و بە جۆرێ کە جە 27/11/1978 جە نزیکو شارو ئامەدی (پەکەکە) پارتو کارگەرانو کوردستانی مەرزنارە و پارتەکەشان ڕۆچ بە ڕۆچ مەزنتر مەبۆنە. پۆکەی دوژمن هێرش مەکەرۆنەسەرش و ژمارێ جە ئەندامان و پێشەنگان و پەکەکەی دەستگیرێ مەکەرۆنە. جە مانگەو تەمووزو 1979ی ڕێبەر ئاپۆ و هەڤاڵەکێش کە مەتەرسی دەستگیرکەردەیشان بێنە، دەربازێ ڕۆژئاڤاو کوردستانی و سوریای بانە و دماتەر ڕووەشان نیا لوبنانی و جە بیقاع یاگەگیرێ بیێ. چاگە ئۆجالان مێڎان و خەباتیش فراوانتەر کەرد و پەی پەردەدەکەردەی سیاسی، فکری، کۆمەڵایەتی و سەربازی ئەکادیمیاو فەرماندە مەعسوم قورقومازیش مەرزنارە. جە 1982 تا 1998 جە ئاکادیمیاکەنە بە شەۋێ و ڕۆچ دەرس واچێۋەو زیاتەر جە 20 هەزار ئەندامێ پەکەکەیش جە گردو بوارەکانە بەقوڵی و پتەویی پەروەردێ کەردێ و دەستە دەستە ڕەوانێ وڵاتیش کەردێۋ. جە 15و تەباخی-ئابی ساڵو 1984ی شۆڕشی چەکداریش بەرپاکەرد و بە تەقنای یەکەم فیشەکی کۆشکو زۆرداری داگیرکەری تورکیش لەرزناوە و کوردش جە خاو و وەرمی قوڵی دەیان ساڵەی چڵاکنارە و زینڎە کەردەۋە.
ڕابەر ئۆجەڵان هامتەریب چەنی خەبات و کوشاییشی سیاسیی و بەردەۋام پەروەردەکەردەی، بەشێ گرنگ جە ژیۋایش پەی نۋیستەی تەرخان کەردەن. بەگردی تا ئیستە نزیک بە 250 پەڕتوکێش بە قەبارەێ جیاۋازێ نویستێنێ، کە تەنها پارێزنامەکێش کە جە پەنج بەشێ جیاوازێنە بە 10 بەرگێ و زیاتەر جە 10 هەزار لاپەڕێن، بە قەبارەی گەورە نۋیستێنێ. پەڕکوتەکێش، ئۆجالانی جیاش مەکەراۋە جە سەرجەم سەرکردەکانو کوردی و تەنانەت جیهانی و تیژ فکری کەسایەتیش نیشانە مڎانە، کە جەپاڵو سەرکردایەتی کەردەی شۆڕشیەنە گرنگیش دان بە نویستەی و کایەی مەعفی و فەلسەفیەکان. ئۆجالان جە پەڕتوکەکەشەنە فرە بەقوڵی جە ۋیەردەی، تاریخ، ژەنێ، ئیکۆلۆژی، ئابوری، کۆمەڵگە، سیاسەت، شۆڕشەکانو و کوردی و جیهانی، فەلسەفەی کلاسیک و نووی...تاد قاڵ بیەنەۋە و نەک هۆرسەنگنیایش پەی کەردێنێ، بەڵکو نۊگەراییش چنە کەردێنێ و ئەنجامش چنە بەدەست ۋستەتێنێ و فرێۋشانش سەرڕاستێ کەردێنێ و کەردێنێش ئامیان پەی چارەسەری کێشە و ئاڵۆزییە جیاۋازەکانو ئیسەی و ئایندەو کۆمەڵگەی کوردی و مرۆڤایەتی. ئی قوڵ بییە و قاڵبیەو ئۆجالانی پاسەش کەردەن، پەڕتوکەکێش بە فرێۋ جە زۋانە زینڎەکانو جیهانی هۆرگێڵنایشان پەی کریۆنە. ئیسە جە پەڕتوکخانەکانو جیهانیەنە و ئەنتەرنێتە بە نویستەی و دەنگ سەرەڕاو کوردی، بەرهەمێکێش بە ئینگلیزی، فەڕەنسی، ئیسپانی، فارسی، عەرەبی، تورکی، یونانی، روسی و ئالمانی و چنڎین زۋانێ تەرێ هەنێ. ئانێچە کارێش کەردەن تا جیهانیەکێ زیاتەر ئاشنێ فکر و فەلسەفەکەو ئۆجالانی ببانە و گرنگیش پنە بڎانە. جەی چوارچێۋەنە دەیان کۆنگرێ و کۆنفڕانسێ و سەمینارێ جە زانستگە و دلێگە ئەکادیمی و فەلسەفیەکانە پەی هۆرسەنگنای فکرو ئۆجالانی ڕێکێ ۋزیێنێ و سەدان بابەتێ زانستیێ نۋیسیێنێ.
ڕابەر ئۆجەڵان جە ئەڎابییەی وێش بە 3 قۆناغێ نیانەرە. یەکەم- ئەڎابییەی سرووشتی، دووەم- ئەرەمەرزنای پەکەکەی، یەرەم- ژیۋای زیندانی جە ئیمرالی. ساڵو 2005یچ جە زیندانەنە نۋیسەو سیستمو کۆما جڤاکێن کوردستانی و جە 2011 نویستەی ژەنۆلۆژی بە جە ئەڎابیێۋی تەر دەستنیشان کەردەن.
ڕێبەر ئاپۆ تاکە ڕابەرێ کوردی بییەن کە گرنگیش بە ژەنێ دان و تەنیا ڕاو ڕزگاری کوردی و گەلە چێردەستەکانیش جە ئازادی ژەنێنە وینان. بە جۆرێ کە خەبات و کۆشاییشی ئازادیشەنە ژەنێ کوردیش یاونێ بە ئاستێ کە جە گردو جیهانیەنە بە شانازیەوە باسشان بکریۆنە و ببانە بە ئلگو و سمبول پەی ژەنانو جیهانی. ئۆجالان ژەنیش جە چێردەستی تاتەی، برای، پیای و نێرسالاری 5 هەزار ساڵەی ڕزگارە کەردە و متمانە و ئیرادە و پایە و کەسایەتی وێش جە گلێرگەنە پنە بەخشاۋە و جە کەسێوە پەراۋێز وزیێوە کەردەش بە ئاکتۆرێ و ڕۆڵگێڵێ سەرەکییە جە گردو بوارەکانو ژیۋای و کۆمەڵگەیەنە.بەی تەورە ئارۆ ژەنێ کوردی ئیتر نەک بەشدارێ کایەکێ ژیوایەنە، بەڵکو سەرکردایەتی و ڕابەرایەتی گلێرگەی و ڕێکوزیا سیاسیی، سەربازیی، پەروەردەیی، ئیداریی، زاستیی دارایی و ئابوریی، کۆمەڵاتیی و پلان ئەرەنیا پەی ئایندەی مەکەرانێ و جەی چوارچێوەنە مەرزەکێ کوردستانی و وەرهۆرزی میانیشان بەزنێنێ و جیهانگیرێ بیێنێ.
ئۆجالان بوارێ تەر کە گرنگییش پنەدان پێۋەرە ژیۋای چین و باۋەڕیە جیاۋازەکانو کۆمەڵگەی کوردەواری و گەلەکێ کوردستانی و ۋەرهۆرزی میانی بییەن، کە بەهۆکارێ فرێ چوون، سیاسەتو پارچە بکەرە و زاڵبەو کۆڵۆنیالیزمی هەرێمی و جیهانی، سیستمو دەوڵەت-نەتەوەی، سیستەمو جیهانی کاپیتالیستی، بەرژەوەندیوازی هێزە کۆنەپارێزەکانو کوردستانی و هەرێمەکەی درزێ گەورێش بەردێ بێ و گەلێ و چینێ و باۋەڕیەکێش کەردێ بێنێ بە دوژمن و دژبەرێ یەکتری. ئۆجالان بە باوەڕبیەی بە پێۋەرە ژیۋای بەڵام بە شێۋازی ئازادانە و ئاشتیانە و ڕێزگێرتەی جە هەنتری سیستمێ نۊگەرا و نەتەوەی-دیموکراتیی، مۆدێرنیتەی دیموکراتیی، خۆسەری دیموکراتیی، کۆنفەدرالیزمی دیموکراتیش خوڵقنا و پی جۆرە تا ئاست و ڕادێوی فرە چین و باۋەڕیە جیاۋازەکانو کۆمەڵگەی کوردەواری و گەلێ کوردستانی و ۋەرهۆرزی میانییش ئاشتێ کەردێۋە و زەمینەو پێۋەر ژیۋای ئاشتیانە و ئازادانەیش پەی فەراهەم کەردێۋە. هامکات وێچش بە پڕاکتیک و کەردەیی چنڎین جارێ ئێربەستش ئیلان کەرد و نەخشەڕێ ئاشتی و چارەسەریش ۋستێ ڕووە. هەڵبەت ئانێچە زلهێزە جیهانیەکێ و هێزە کۆنەپارێزە نۆکەرە ناوچەیەکێش نیگەرانێ و قەڵسێ و تۆڕێ کەردێ، کە جیرە و خورد و خۆراکو وێشان جە ناکۆکی و جەنگی و دژبەری گەلانە دەست وزێنێ. هەر پۆکەی ئۆجالان و هزرەکەیش بە تێکدەر و ئاستەنگکەرو پیلان نەخشەکانو وێشان مەوینا و دژش کەوتێ پیلان گێڵنای و گەلەکۆمەی میاندەوڵەتی و بڕیارو دلێنەبەردەیشان دا.
زلهێزە جیهانیەکێ و هێزە کۆنەپارێزە نۆکەرە ناوچەیەکێ و دەوڵەت-نەتەوە دەستکەلاکێ جە وەرهۆرو میانی جە ساڵو 1998ی سەرەتا فەرمانشان بە دەوڵەتو تورکیای کەرد تا جە دڵێ تورکیایەنە کۆتایی بە پەکەکە-ی باۋەرۆنە و پی جۆرە گورز جە پڕۆژە و دنیاۋینەکەو ئۆجالانی بڎانە. جە ۋەهارو هەمان ساڵێنە ڕژێمو تورکیای گەورە ئۆپەراسیۆنو (مورادی)ش جە ئامەد و بۆتان ئەنجام دا. جە ئۆپەراسیۆنەکەنە 39 هەزار سەربازێ، دەیان تانکێ، دەیان زریێپۆشێ، نزیک بە 400 فڕۆکێ و هەڵیکۆپتەرێ جەنگیێ، نۊتەرین تەکنیکی جەنگی و پەشتیۋانی لۆجستی و مادی و مانەوی زلهێزەکان و ناتۆی جە وێش گێرتەبێ. بەڵام جە دمای 15 ڕوان ئۆپەراسیۆنەکە ئەنجامش نەدا و شکستش وارد. پۆکەی پیلانگێڵێ و گەلەکۆمەکارەکێ بڕیاشان دا تا یەکسەر ئۆجالانی بکەرانە ئامانج. بەڵام بە ئامانجگێرتەی ئۆجالانی کارێوی ئاسان و سانا نەبێ و وەڵتەر چەنڎین جارێ هەوڵ پەی تەرۆرکەردەیش دریابێ، بەڵام سەرجەمشان بێ ئەنجامێ بیێبێنێ شکستشان واردەبێ. گەلەکۆمەکارەکێ ئیجارە ڕژێمو تورکیشان دنە و هان دا تا هەڕەشێ هۆرگیرسنای جەنگی جە سوریای بکەرۆنە ئەگەر ئۆجالان-شان تەسلیم نەکەرۆنە یان جە وڵات بەرش نەکەرۆنە. جەی چوارچێوەنە ڕژێمو تورکیای دەیان هەزار سەربازێش بە تفاقی فرەی سەربازی ڕەوانەو سنورو سوریای کەردێێ و جە سفر کیلۆمەترو سنوری جە ڕێحانییە 39 هەزار سەربازێ تورکیای مانۆڕێ سەربازیشان ئەنجام دا و پی جۆرە سەرانێ تورکیای جەختشان جە جددیەتیشان پەی جەنگەکەی کەردەوە. زلهێزە جیهانیەکێ بە تاسەە وینەرێ دۆخەکێ بێنێ و چەمەڕا قۆمیای جەنگی یانەۋێرانکەری مەکەرێنە تا جە ڕاشەوە دەستوەردای جە هەرێمەکەنە بکەرانێ و سەرجەنو پەی بەرژەوەندی وێشان دیزانش بکەرانێوە و سامانەکەیش بە تاڵان ببەرانێ و ڕاگیری جە وەڵێکەوتەوەیش بکەرانێ و سەدان ساڵێ خەڵکەکەیش بگێڵنانەوە پەی دمای.
ڕێبەرو گەلو کوردی عەبدوڵا ئۆجالان، کە درکش بە مەتەرسی پیلانەکێ کەردەبێ، بڕیاش دا ڕاگیری جە هۆرگیرسنای جەنگی یانەۋێراکەری جە سوریا و هەرێمەکەنە بکەرۆنە و هێزە جەنگەرانە جیهانی و هەرێمیەکێ ئاڎی نەکەرانە بە ئامراز پەی قۆمیای جەنگەکەی و دەستوەردای جە سوریای و وەرهۆزی میانی-یەنە. چونکە ئانە کە دماتەر بەنامێ وەهاری عەرەبی جە سوریا و وڵاتە عەرەبیەکانە ڕووەش دا و جەنگ و کوشتارش شۆنیەرە ئاما، ئاوەختە زلهێزە جیهانیەکی بە بەهانەو ئۆجالانی گەرەکشان بێ کەردەییش بکەرانە و بەڵام ئۆجالان وریا و وشیارتەر چاڎیشان ژڵێۋیاۋە و ڕێسەکەش کەردێۋە بە پەژم. ئۆجالان باسش جە ئانەیە کەردەن، بشێوازێو جە شێوازەکان بە گلەکۆمەکەو سەریش چەخماخەو ئێرو جەنگی جیهانی یەرەمی وەدریان. ئەگەر جە ڕۆزگارۆ ئارۆیەنە دیقەتو ڤییەرە و ڕوودایە شۆن بەشۆنەکانو کوردستانی و وەرهۆرزو میانی بڎێمێنە بێگومان قسەکێ ئۆجالانی پەشتڕاست مەکەرانێوە.
ڕێبەر ئۆجالان جە خەموەریش پەی ئاشتی و سەقامگیری و ڕاگێرتەی جەنگی، جە 9 ئۆکتۆبەرو 1998ی سوریاش جیا ئاست و بە هەماهەنگی چەنی حکومەت و دەیان پارلەمانی ڕووەش نیا ئا وڵاتەیە. بەڵام کەلەکۆمەکارەکێ دەستبەردارێ نەبیێ و فشارشان ۋست سەرو ڕژێمو یۆنانی تا ئۆجالانی بەربکەرۆنە. ئیتر کە ڕژێمو یۆنانی وێش بەشێ بێ جە پیلانگێڵناکەی و زیاتەر جە 120 پارلەمانتارێ وڵاتەکەی بەخێرایی دەستبەردارێ ئۆجالانی بیێ. شۆنەو ئانەیەرە گەشت و گێڵی ناچارانەو ئۆجالانی دەستش پنەکەرد. دماتەر ئۆجالان بە داوەتی فەرمی لوا ڕوسیا و پارلەمان (دۆما)و ئا وڵاتیە بە 298 دەنگێ بڕیارش دا ئۆجالان ڕووسیانە بمەنۆۋە. بەڵام گەلەکۆمەکارەکێ جە ڕاو بانکی جیهانی و وەرانوەرو بەرکەردەی ئۆجالانی 10 ملیارێ قەرزشان بە حکومەتی ڕووسی پێشنیار کەرد و ئاڎیچ قبوڵش کەرد. پۆکەی دمایی 33 ڕوان ئەوەمەنەیش جە ڕووسیا ڕێبەر ئۆجالان بە ناچاری ئاوڵاتەشە ئاست جیا. دمای ڕووسیای ئۆجالان ڕووەش نیا ئیتالیای. ئیتر فشارەکێ سەرو ئیتالیای دەستشان پنەکەرد. جە وەراوەرو داۋاکاری تەسلیم کەردەی ئۆجالانی بە تورکیای، ڕاوێژکارو وەختو وەزارەتو دادای ئیتالی واتەبێش: کەسێۋ تەسلیم بە تورکیای نمەکەرمێۋە ڕووبەڕوو سزاو مەرگی بکریۆۋە. دەرەنجام دەسەڵاتداری ئیتالی نەتاواش ڕووبەڕوو فاشارەکان ببۆنە،و بڕیارو بەرکەردەی ئۆجالان-یش دا. بەی تەوەرە چێرو فشارو گەلەکۆمەکارەکانە هیچ وڵاتێۋی ئەوروپی ئامادە نەبی ئۆجالانی قبوڵ بکەرۆنە و بەرژەوەندی سیاسی و ئابوریشان زاڵ بی سەرو یاسا و حقوق و پڕەنسیبەکانو مافو مرۆڤی-شارە. ئۆجالان جەی بارەوە واتەنش: پاسە دیارەن یاساو حقوقو ئوروپای وەراوەرو ما و کوردیەنە مت بیەن و مدران! هەڵبەتە جە ویرمان نەشۆنە کە لوای ڕێبەر ئۆجالانی پەی ئەورووپای سوپرایز و شۆک بێ پەی هێزە گەلەکۆمەکارەکان، چونکە ئاڎێ هەرگیز جە ئا باوەڕەنە نەبێنێ کەئۆجالان ڕووە بنیۆنە ئەورووپای، بەڵکو نیبێشارە ئۆجالان یان سوریانە بمانۆوە، یان ئەگەر زۆرش پەی ئاما ڕووە بنیۆنە قندیلی، کەجە هەردووە حاڵەتەکەنە ئاڎێ دەسوەردای جە سوریا و ئێراقەنە بکەرانێ و جەنگە یانەوێرانەکەرەکەیشان هۆرگیرسنانێ.
سەرئەنجام ڕێبەر ئۆجالان سەرو داواکاری یۆنانی ڕووەش نیا کینیای جە پارزەمینو ئەفریقای و باڵوێزخانەو یۆنانیەنە جە نایرۆبی یاگەگیر بی. بەڵام بالوێزو یۆنانی هەرزوو داواش ۋنە مەکەرۆنە تا جە 15و شوباتییەنە باڵوێزخانەکەی بازۆنە جیا. ئیتر بە ناچاری جە 15و شوباتو 1999ی ئۆجالان باڵوێزخانەکەی مازۆنە جیا و جە ڕاو فڕۆکەخانەیەنە دەستگیر مەکریۆنە و بەدیلی تسلیم بە تورکیای مەکریۆۋە. یاگێ سەرنجیەنە کە جە ئا وەختەنە بولەند ئەجەوید سەرۆک وەزیرانو تورکیا سەرسوڕمەنەی وێش جە تەسلیمکەردەی ئۆجالانی بە تورکیای نیشانە مڎۆنە و مەواچۆن؛ ئێمە نەزانامان پەی چێشی ئوجالانشان تەسلیمێ کەردێم؟!
ئارۆ گەلەکۆمەی میاندەوڵەتی دژ بە ڕێبەر ئۆجالانی 21 ساڵێش پەڕکەردەنەە، بەڵام پاسە کە پلانش پەی کریا بێ، ئەنجامش نەپێکا. چونکە بەزیندانی کەردەی ئۆجالانی نە پەکەکە دلێنەبریا و لاواز کریا، نە ڕێبەر ئاپۆ تەسلیم بی. بەڵکو ڕێبەر ئاپۆ ئیمرالیش فاڕا پەی قەڵاو مدرامانی و بە ڕانماییەکانش جە ئاگەوە پەکەکە و جمیەری ئازادی کوردی و گەلە بندەستەکانو وەرهۆرزی میانیش ئاڕاستێ و گەورەتەرێ و فراوانتەرێ کەردێ. ئارۆ ئیتر هزر و فەلسەفەکەش بە پراکتیکی بەرهەمش دان و شاگردێ و مسیارەکێش سەرەڕاو ساختەکاری و سەختی و دژواریەکان نزیکە بە 70 پارلەمانتارێشان کیاستێ پارلەمانو تورکیای. ئارۆ جە سەرنیشتو کوردستان پەکەکە هێزی یەکەمەن، گەریلان کە باڵا دەستەن و زاڵەن. ئارۆ دمای 21 ساڵان جە بەرکەردەیش جە سوریا، ئانە وانکارێ و مسیارەکێ ئۆجالانیەنێ جە بەشێوی فرەو ڕۆژئاڤاو کوردستانی و سەرنیشت و وەرهۆرزو سوریای فەلسەفەکەو ئاڎیشان کەردەیی کەردەن و گەلێ و باوەڕیێ جیاجیاکێ ئاشتیانە و ئازادانە پێوەرە مژیۋانە و سیستمی وێسەری دیموکراتیی و نەتەوەی دیموکراتیی، کۆنفەدرالیزمی دیموکراتیی کە گەلەکۆمەکارەکێ دژش بێنێ، ئارۆ یاگەگیر کریان و بەشێوی گرنگ جە گەلەکۆمەکارەکان بە تایبەتی ئەمەریکا بە ناچاری مامەڵەش چەنی مەکەرانێ و جە ئاستی باڵەنە جە سەرکۆ کۆمار دۆناڵد ترامپی گێرە تا سیاسەتمەدارێ و کۆنگرێسمانێ ئەمەریکا، سەرۆک کۆمارێ و گەورە وەرپرسیاری ئەورووپای و ڕووسیای پێشۋازی جە ڕاوەبەرانو ڕۆژئاڤای یانی وانکارەکێ ئۆجالانی مەکەرانێ و بەشێوازێوە پەسنەو سیستمەکەیشان مەڎانێ، کە سەرچەمەو ئەرەمەزیاییش جە فەلسەفە و ڕەنجو ئۆجالانیەوە هۆرقوڵیان. ئینێچە نیشانە مڎۆنە گەلەکۆمە و پیلانگێڵنای میاندەوڵەتی نەک ئەنجامش نەپێکان، بەڵکو شکستش واردەن و تاکە کەسێ کە سەرکەوتە بییەن ڕێبەر ئۆجالان و فەلسەفە و هزر و پارت و شۆڕشەکەشەن.
ڕێبەر عەبدوڵا ئۆجالانی تەمەن 70ساڵان، کە 21 ساڵێن بەدیل-گیران و جە ئیمرالی سیستمو ئەشکەنجەی و گۆشەگیریش سەرەرە سەپیان، بە فکر و فەلسەفەکەیش، نە تەنیا کوردش جە مەردەی و چێر دەستەیی رزگارکەرد و زینڎە و وشیار کەردەۋە، بەڵکو بیەنیچ بە هۆکارێ پەی رزگاری گەلە چێر دەستەکان وەرهۆرزی دلینی و جیهانی و سەرجەم مرۆڤایەتی و چەسپانی یەکسانی ژەنێ و پیای و پێۋەرە ژیۋای گەلانی و چینە جیا جیاکانو گلێرگەی. هەر ئانێچە پاسەشە کەردەن، تا جە ئاستێ فراۋانی کوردستانی و جیهان-یەنە خاوەنداری جە ئۆجالانی بکریۆنە و داواو کۆتایی ئاوردەی بە سیستەمو ئەشکەنجەی و گۆشەگیر سەریش جە ئیمرالی بکریۆنە و جەی چوارچێوەنە ساڵانە سەدان چالاکیێ ئەنجامێ بدریانە کە پێشەنگەکێشان خەڵکانی ئنەتەرناسیونالیستێ و بیانیێنێ.
"کێ سەرکەوت و کێ بنکەوت"
سەرەڕاو ئانەیە جەکوردستان و دیاسپۆرانە کوردێ و دۆستەکێشان بە بەردەوای ئیێنێ چالاکیێنە. کە درێژتەرین چالاکیشان جە 2019نە مانگێرتەی جە واردەی بێ کە بە پێشەنگی لەیلا گۋڤەنێ، هامسەرۆکەو گلێرگەو دیموکراتیکی-کەجەدە و پارلەمانتارەو هەدەپەی، ناسر یاگیز ئەندام جە نمایندەیی هەدەپەی جە پانیشتو کوردستان، 14 چالاکۋانێ و سیاسەتمەدارێ و ڕۆچنامەۋانێ جە ستراسبۆرگ، 291 زیندانیێ پەکەکەی و پاژکی و ئازادیۋازێ جە 35 زیندانێ ڕژێمو تورکیایەنە و دەیان کەسێ تەرێ جە کوردستان و ئەورووپا و جیهانەنە بریا ڕاوە و هاموەخت سەدان سیاسەتمەدارێ و پارلەمانتارێ ئەورووپیێ و جیهانیێ، 50 خاوەن خەڵاتێ نۆبڵی ئاشتی، هەزاران چالاکۋانێ بیانیێ و سەرجەم کورد و ئازادیوازێ دونیای هەمان داۋاکاریشان بەشێوازی جیاجیێ نیشانەدا و دەرنجام ئانەیچە بەشێوزی کاتی ماڕای گۆشەگیری ئیمرالیش ونەکەتەوە. سەرەڕاو ئانەیە ئارۆ فەلسەفە و تێزەکێ ڕابەر ئۆجەلانی جە فرەو زانستگەکێ جیهانینە بە کۆنگرێ و کۆنفڕانسێ و کۆنیشتێ، زانستیانە پەیجۆرشان پەی مەکریۆنە و قوڵ باسێشان سەر مەکریانە و پسپۆڕێ و شارەزێ بەڕێز و شکۆۋە نزیکێشان مەباوە و دادگا بەنام دەنگەکێ وڵاتانو ئەورووپای چوون دادگاو هەرە بەزو بەلجیکا و دیوانو دادادو لۆکزەمبورگی خەبات و کۆشاییشو ئازادی ڕێبەر ئۆجالانی و پەککەی بە ڕەوا مشناسانێ و جە تیرۆری بێبەریشان مەکەرانێ، کە بە بڕواو شارەزا سیاسیەکان یۆن جە گەورەتەرین سەرکەوتەی و دەسکەوتەکان پەی ئۆجالانی و پەکەکەی و هامکات مەزنتەرین شکستەن پەی ڕژێمو تورکیای بەتایبەتی و گەلەکۆمەکارەکان بەگردیی.هێزەکێ ڕزگاری عەفرینی: جە باب 8 چەتێ تورکیای کوشیێ

هێزەکێ ڕزگاری عەفرینی ئاشکراش کەرد: "جە باب هێزەکێشان دژ بە چەتە ئەرەگێرەکێ تورکیای چالاکیشان ئەنجام دان و جە ئاکامشەنە 8 چەتێ کوشینێ".

جە عەفرین و ناوچەکێش گێرە تا باب، عەزاز و شەهبا، چالاکییەکێ دژ بە هێزە ئەرەگێرەکێ تورکیای و تاقمە چەتە بەکرێگیرێکێش بەردەۋامێنێ و شەڕڤانەکێ ئازادی زیانی فرەگورەی ماددی و گیانی جە دوژمنی مڎانێ. جەی چوارچێۋەنە هێزەکێ ڕزگاری عەفرینی بە ۋەڵاوکریای لەشکری زانیاریێش دێنێ و ئاشکراش کەردەن:
8 چەتێ کوشیێنۍ و 4ی تەرێ بریندارێ بیێنۍ
ڕۆو هەینی 9و ئابی، جە هەرێمو باب-ی سەر بە ڕۆژاڤاو کوردستانی شەڕڤانەکێشان دژ بە هێزە ئەرگێرەکێ تورکیای و تاقمە چەتەکێش چالاکی کاریگەرشان ئەنجام دان و زیانی گیانی و ماددی قورس جە دوژمنی دریان. چالاکییەکە جە دەگاو توێسی ئەنجام دریان و شەڕانەکێمان هێرشان بەردەن سەرو بنکێ و بارەگاکانو تا قمە چەتەکێ جبهەت ئەلشامییەی و جە ئاکامشانە 8 چەتێ کوشیێنۍ و 4ی تەرێ بریندارێ بیێنۍ".
چەک و تفاقی سەربازی دەستش گیریان سەرەر
هەرپاسە جە چالاکییەکەنە شەڕڤانەکێمان دەستشان گێرتەن سەرو بڕێۋ چەکێ و تفاقی سەربازییەرە کە پی جۆرەنە:
3 چەکێ ئەی کەی – 47
1 چەکی قەناس
1 دوربینی لەیزەری 11 خەشابێ (مەخزەنێ) پەڕ فیشەکێ
2 ڕەخەتێدژ بە ئەرەگێرتەیی تورکیای کەمپین و بزاڤ دروستێ کریێ

بەشداری کوردێ هەر چوار بەشێ کوردستانی کەمیپن دژ ئەرەگێرتەیی تورکیای پێکئاما و کەمپینەکە یاداشتش بە پارلەمانی دان. هاموەخت جە هەولێر بزاڤ دژ بە ئەرەگێرتەکەی دورست کریا.

دژ بە هێرشێ، بۆردومانێ، کۆمەڵکوشکەردەی مەدەنییەکان، ئەرەگێرتەیی و تاۋانەکێ ڕژێمو تورکیای، بە بەشداری کوردێ هەر چوار بەشێ کوردستانی کەمپین پێکئاما. بە نمایندەیی سەرجەم بەشداربیەکێ کەمپینەکەی هیزی 1 شەممە ژمارێو جە ئەندامێ کەمپینەکەی سەردای فراکسیۆنەکێ پارلەمانو هەرمێو کوردستانیشان جە هەولێر کەرد و فراکسیۆن بە فراکیسۆن چەنیشان کۆبیێۋە. جە سەرداکەیەنە نمایندێ کەمپینەکەی سەبارەت ئەرەگێرتەیی و تاۋانەکێ تورکیا کە جە کوردستانی وارین ئەنجامێشان مڎۆنە یاداتشنامەشان بە فراکسیۆنەکان دان.
دمای سەردای و کۆبیەی چەنی فراکسیۆنەکان، هاوژین مەڵا ئەمین مامۆستاو زانستگای و ئەندام جە کەمپەینەکەنە جە کۆنگرێۋی ڕۆچنامەوانییەنە ۋاتش: "یاداشتنامێۋ کە زیاتەر جە هەزار 'چالاکۋانێ، مامۆستێ زانستگای، ڕۆچنامەنووسێ، پەرلەمانتارێ، ڕۆشنۋیری و کەسایەتیێ' ئیمزاشان کەردەن دریان بە فراکسیۆنەکان و دلێشەنە ناڕەزایی ۋەرانۋە بە هێرشێ، بۆردومانێ، کۆمەڵکوشکەردەی مەدەنییەکان، ئەرەگێرتەیی و تاۋانەکێ ڕژێمو تورکیای کە جە پانیشتو کوردستانی ئەنجامێشان مڎۆنە نیشانە دریان. داۋامان جە فراکسیۆنەکان کەرد، تا هەڵۋێستشان ببۆنە و جددیانە کار پەی کۆتایی ئارۋردەیشان بکەرانە".
هاوژین مەڵا ئەمین واتیچش: "بە زوویی کامپینەکەی مەبەرانە بەغداد و ئاڕاستەو پارلەمان و حکومەتو ئێراقی و سەرجەم نمایندەیی وڵاتانش مەکەرانە و هەمان داۋاچ جە ئاڎیشانیچ مەکریۆنەۋە".
جە لایێ تەرەۋە ئارۆ 2 شەممە، جە شارو هەولێری، دژ ئەرەگێرتەیی تورکیای، ژمارێۋ جە مامۆستێ، کەسایەتیێ ئاینیێ، ڕۆشنۋیرێ، پارێزەرێ و چالاکۋانێ جە بارەگاو حزبی شیوعی کوردستانی کۆبینێۋە و بڕیاشان دان دژ بە ئەرگێرتەکەی (دەستەو بزاڤی ئاشتی دژ بە جەنگی) پێکباۋەرانە.
جەی بارەۋە زێوەر گەردی ئەندام جە بزاڤەکەنە ۋاتش: "بزاڤەکەمان ئامانجش ڕووبەڕووبیەیەن چەنی هێرشێ، بۆردومانێ و ئەرەگێرتەیی و تاۋانەکێ تورکیای و پەیوەست بە ئانەیە بە زوویی سەردای کەسایەتیێ، لایەنێ کوردستانیێ، نمایندێ وڵاتان جە ئێراق، سەرۆک کۆمار و پارلەمان و لایەنە ئێراقیەکان مەکەرمێنە و داۋاکارێنمێ تا دژ بە ئەرەگێرتەیی و تاۋانەکێ تورکیای بمدرانێۋە و سنورشان پەی بنیارە".مانیفستۆو ئەرەمەرزنای پەکەکە-ی و جمیەرو ئازادی کوردی

بەشی دووەم: ئەرەمەرزنای مێژوویی پەکەکە-ی دەربازو 42مین ساڵەیش بی کە زادەو فەلسەفە و جیهانۋینی ڕێبەر ئۆجالان-یەن و ئارۆ جیهانش تەنیەنەۋە و بییەن بە هێز و ستاتۆیێۋی نکۆڵی نەکریا و خاوەن دەستکەوتێ مەزنێ.

بەشی دووەم:
کتێبێ و بابەتە نۋسیارەکێ ئۆجالانی نەک هەر هۆرگڵنایشان پەی کریان، بەڵکم چەنڎین زانشتگایێ جیهانیەنە سودشان چنە هۆرمەگێریۆنە و دەیان پەیجۆرێشان سەر کریێنێ و چەندین پەڕتوکێشان سەر نۋیسیێنێ.
ئۆجالان جە ماوەو ژیوایشەنە چەنڎین جارێ هەوڵو تیرۆرکەردەیش دریان، بەڵام سەرجەمێشان بێکامێ بیێنێ و ئا هەوڵێچە نەک ئۆجالانشان جەئامانجەکەیش پەیشمان نەکەردەنەۋە، بەڵکو سورتەرشان کەردەۆپەی هەرچی زوو یاۋایش بە ئامانجەکەیش و کەردەیی کەردەی فەلسەفەکەیش.
ڕێبەر ئۆجەڵان جە ئەڎابییەو وێش جە یەرێ بەشێ یان قۆناخێ دەسنیشان کەردەن پی جۆرە: یۆهەم: جە ئەڎا بییەی سرووشتی
دووەم: ئەرەمەرزنای پەکەکە-یی
یەرەم: زیندانۋ ئیمرالی
چوارەم: جە 2005نە بە نۋیستەی سیستەمو کۆما جڤاکێن کوردستانی و جە 2011نە بە نۋیستەی کتێبو ژنۆلۆژی-ش بە ئەڎابییەیچوارەم جە قەڵەم دان
ڕێبەر ئاپۆ تەنیا ڕابەرێۋی کورد بییەن جیا جە سەرجەم سەرکردەکانو وەڵێ وێش و سەردەمو وێش جە تاریخ، کۆمەڵناسی و فەلسەفەو ژیوای و ژەنێنە قوول بییەنەۋە و ڕاو رزگاری و ئازادی کوردی و گەلەچێر دەسەکانانیش جە ئازادی ژەنێنە ۋینان. بە جۆرێ کە جە ماوەو خەباتیشەنە ژەنەو کوردیش یاۋنا بە ئاستێ کە جە گردو جیهانینە دەنگ بدۆۋە و ببۆنە نموونە پەی ژەنانو جیهانی.
هەر پۆکەی چەنڎین ڕێکۋزیێ وڵاتان دنیای بە تایبەتی ڕێکۋستەکێ ژەنێ فەلسەفەکەو ئۆجالانیشان پەی کوشای بە بەنەما گێرتەن یان سودشان چنە هۆرگێرتەن و جە فرە یاگێنە فەلسەفە و پەیلۋاکێ ئۆجالانی پەی چارەسەری کێشەکان بییەن بە ئامیان و ۋەرچەم گیریان.
جە وەرکەوتی دلین، کە هەمیشە پەڕ جە گێرمە و کێشە و ئاڵۆزی و جەنگ و ئاژاولان بییەن، تاکە کەسێۋ کە خەموەرو چارەسەری و ئاشتی و ئازادی و پێوەرە ژیوای بیەبۆنە ڕابەرو گەلو کوردی عەبدوڵا ئۆجالان-نەن، کە بە پارادیگماو مۆدێلی دێموکراتی و هامچەرخی کۆشان کلێرگێۋی بێکێشە و ئاڵۆزی خوڵقنۆنە و سەرجەم گەلێ، ئایینێ و ئاینزێ و پێکئاماکێ دوور جە جەنگی و ئاژاولێ ئازادانە پێۋەرە بژیۋانە. هەر ئانێچە بێ کە پاسەش کەرد گەلەکۆمەی میاندەوڵەتی دژش ئەنجام بڎانە و بە دیلی تەسلیم بە تورکیاش بکەرانێۋە.
بەڵام ئۆجالان سەرەڕا بەدیلگیریاش کۆڵش جە ئامانجەکاش نەڎا و جە زیندانەنە و چێرو ئەشکەنجە و گوشەگیری سەختیەنە کاریگەری قورسش سەرو ڕەوتو ڤیەر و ڕوویدایەکا و ئاژەو کوردستانی، تورکیای و وەرکەوتی دلینی بیەن. هەر ئا کاریگەریە بێ کە پەی چنڎین ساڵا ئاشتی و چارەسەریش جە کوردستان و تورکیا خوڵقنا و شۆڕش و دەسکەوتەکێ ڕۆژئاڤا و سەرنیشتو سوریاش بەدی ئاۋردێ و جارێوتەر دۆزو کوردیش جە وەرکۆتی دلین و جیهان-ەنە کە متە و بنبەست بیێ بێ ژیوناوە و کوردش کەرد بە ئاکتۆریۋی سەرەکی جە یەکلاکەردەی ململانێ وکێشەکانە. هەر ئانێچە بێ کە پاسشە کەرد تا هەزاران کەسێ جە سەرتاسەو جیهانی ڕوو جە کوردستانی بە تایبەتی ڕۆژئاڤای بکەرانە و فکر و فەلسەفەکەو ئۆجالانی بە ڕانیشاندەر و هیوا وێشا و بندەستا بزانانە.
سەرجەم ئینێچە، هەم ڕژێمەکەو تورکیای هەم ڕژێمێ و هێزە ناوچەییە کۆنەپارێزەکێ و دەوڵەتە ئیمپریالیستەکێ جیهانیش نیگەرانێ کەردێ و نوقمێ تەرسێش کەردێ. چونکە ئاڎێ ئەجیابێشا بە بەدیلگێرتەی ئۆجالانی و زیندانی کەردەیش جە ئیمرالی نەک هەر بێ بیکاریگەرش مەکەرانە، بەڵکو وێش تەسلیمشا مەکەرۆنە و دەرەنجام یان کۆتایی بە جمیەرو ئازادی کوردی و پەکەکەی مارانە یان مەکەراشا بە دەسکەلا وێشا و بەدڵ و ئاۊەزو وێشا هۆرشاسوڕنا. بەڵام کە دیشا ئانەشا پەی مەیسەر نەبی ئیتر گۆشەگیری و ئەشکەنجە و پەراوێزوستەی سەختشا جە ئیمرالی کەردەیی کەرد. بە گردی سەرەرا ئانەیە کە گۆشەگیری و ئەشکەجە جە ئیمرالی 20ساڵێن هەن، بەڵام ئانە زیاتەر جە 7 ساڵێن گۆشەگیری و ئەشکەنجەکە سەخت و قورستەر کریان.
کاریگەری سیاسی و کۆمەڵایەتی ئۆجالانی کارێوش کەردەن، کە ڕژێمو تورکیای پاشێل و یاساکا وێش، مافومرۆڤو ئەروپای و مافە گەردونیەکا بکەرۆنە. بە جۆرێ کە جە 27و تەمووزو 2011یەوە، ڕا بە پارێزەرا نویسنگەو مافەکا سەدەی نەدریان سەردای ئۆجالانی جە ئیمرالی بکەرانە. تەنها جە 2017 پارێزەرێ سەدەی 100 جارێ و بنەماڵەو ئۆجالانی 44 جارێ داوا سەردای ئیمرالیشا کەردەن، بەڵام دادگاو سزا قورسەکا بۆرسای جە تورکیا سەرجەم داواکاریەکێش ڕەتێ کەردێنێ. ئانێچە وەختێوەنە بیەن کە بنەماڵەکەش بە پاو یاساکا تورکیای هەر 2 مانگێ جارێو مافشا هەن تا سەردای ئیمرالی و ئۆجالانی بکەرانە.
سەرەڕا ئانەیە، ڕادوین، ڕۆچنامە و گۆڤار و کتێب و تەلەفزیۆن جە ئۆجالانی ئەسنیێنێ و بە گردی 190 ڕوێ سزاو ژوورو تاکە کەسیش سەرەرە سەپیێنە. هەرپاسە ئامرازەکێ پەیوەندیش چنە قەدەغە کریێنێ و بەتەمامی جە دنیا بەری بڕیانەرە.
هەرپاسە دمایین دیدار و سەردای شاندو ئیمرالی جە 5 نیسانو 2015ی بیەن و دمای ئانەیە ئیتر شاندەکە چەمش بە ئیمرالی و ئۆجالانی نەکەوتەنەوە. بنەماڵەکێچش، جە 11و ئەیلولو 2016 دمایین دیدارشا چن ئۆجالانی ئەنجام دابێ و تا ئیسە ئیتر ڕاشا نەدریێنە سەردای ئیمرالی بکەراوە.
جە 14و ئادارو 2014 دادگاو مافو مرۆڤ ئەوروپای جە بارەو دۆخ و ژیوای ئۆجالانی جە زیندانەنە ئاماژەش بە پانەیە دان، کە بەڕێز ئۆجالان زیندانی هەتاهەتاییش پەی بریانەوە، بەڵام تورکیا بە کەردێ خراپێ و سزێ بەدەر جە مرۆڤایەتی مامەڵەش چەنی کەردەن و ئاشکراش کەردەن، جە ئیمرالی ئەشکەنجە وکەردەی خراپ دژش کریان و ڕاش نەدریێنە پنە تا سود جە مافەکاش هۆرگێرۆنە کە بە پاو یاساو ژمارە 5275ی پێش مسۆگەر کریێنی. دادگاکە ئاکەردەوێ تورکیاش مەحکومێ کەردێنێ و داواش کەردەن، تا حکومەتو تورکیا سەرراست بییەی جە سزاکێش بکەرۆنە و مافەکا ئۆجالانی بە پاو یاسای مسۆگەر بکەرۆنە.
جە ئێساڵەنە (2019) یەک دووێ جارێ نەبۆنە ڕاشان بەکەسوکاری و پارێزەکانش دریان تا جە ئیمرالی سەردایش بکەرانێ ئیتر ئۆجالان بەگردی 8 ساڵێن سەخترین ئەشکەنجە، گۆشەگیری و پەراوێزوستەیش سەرەرە سەپیان و چەندین مانگێن هیچ کەس و لایێ هەواڵ و زانیاریش نمەزانان و چارەنوسش نادیارەن. ئانێچە گەل و رێکوستێ و پارت و لایەنێ کوردی و ئازادیوازێ دنیاش نیگەرانێ و توڕێ کەردێنێنی و داوا مەکریۆنە هەرچی زووەن زانیاری دروست جە بارەشەۋە بدریۆنە و بەبێ مەرج ئازادیش مسۆگەر بکریۆنە.دەیانەوێت بە دروستکردنی بەنداوی کارۆئاوی چەم و دۆڵی زیلان لەناو ببەن

عەلی کالچک سەرۆکی کۆمەڵەی ژینگەپارێزانى وان ناڕەزایەتیی لە دژی دروستکردنی بەنداوی کارۆئاوی لە دۆڵی زیلان نیشاندا و وتی "دەیانەوێت وەک ئەوەى لە حەسکێفی مێژوویی کردوویانە بەنداویش لەسەر چەمی زیلان لە دۆڵی زیلاندا دروست بکەن و سروشتەکەى تێکبدەن.

عەلی کالچک سەرۆکی کۆمەڵەی ژینگەپارێزانى وان ناڕەزایەتیی لە دژی دروستکردنی بەنداوی کارۆئاوی لە دۆڵی زیلان نیشاندا و وتی "دەیانەوێت وەک ئەوەى لە حەسکێفی مێژوویی کردوویانە بەنداویش لەسەر چەمی زیلان لە دۆڵی زیلاندا دروست بکەن و سروشتەکەى تێکبدەن، بەڵام دەبێت مێژوو و سروشتمان لە ناو نەبرێت".
ناڕەزایەتی لە دژی دروستکردنی بەنداوی کارۆئاوی لەسەر چەمی زیلان لە دۆڵی زیلان لە ناوچەى ئەردیشی پارێزگای وان لە باکووری کوردستان بەردەوامە. رێکخراوەکانى کۆمەڵی مەدەنی و بە تایبەتی رێکخراەکانى ناوچەکە لە دژی دروستکردنی بەنداوی کارۆئاوین لەسەر چەمی زیلان لە دۆڵی زیلان.
عەلی کالچک سەرۆکی کۆمەڵەى ژینگەپارێزەرانى وان رایگەیاند، کەسانێک ئاوی سەرچاوەی ژیان بۆ بەرژەوەندی و بازرگانیی چەپەڵی خۆیان بەکار دەهێنن و وەک کاڵایەک مامەڵەى لەگەڵ دەکەن، بۆیە ئەوانە لە زۆریک لەو تاوانانەى بەرامبەر ژینگە دەکرێت و زیان بە ژینگە دەگات، بەرپرسیارن.
عەلی کالچک راشیگەیاند، سروشت بە بێ بەرامبەر خۆی پێشکەشی هەموو بوونەوەران کردووە، بەڵام هێزە باڵادەستەکان ئەو مافەیان کردووە بە کەرەستەیەک بۆ بازرگانی. بەهۆی عەقڵییەتى کاپیتالیزم و سەرمایەداریەوە رووی زەوی پیس کراوە و هەڕەشە لەسەر ژیانی مرۆڤەکان دروستکراوە.
کالچک ئەوەشی راگەیاند، کاپیتالیستی دڕندە بۆ بە دەستهێنانی وزە زیان بە هەموو سەرچاوەکانى زەوی دەگەیەنێت و بەنداویان لەسەر دروست دەکات. بەهۆی دروستکردنی بەنداوی کارۆئاوی و بەکارهێنانی سوتەمەنیی فوسیلییەوە هەڕەشەیەکى گەورە لەسەر مرۆڤایەتى دروستبووە.
'دەبێت زیلان ئازادانە ئاوی لەبەر بڕوات'
کالچک باسی ئەوەیکرد، بۆ ئەوەی رێگری لە نەخۆشییە گواستراوەکان و پەتاکان بگیردرێت، پێویستە چارەسەرییەکى هەمیشەی بدۆزرێتەوە، کە ئەویش پیس نەکردنی ئاو و سەرچاەکانى ئاوە، دەستهەڵگرتنە لەو کارانە، کە زیان بە سروشت و بوونەوەران دەگەیەنێت و رێگاکەى بەکارهینانی وەزی سروشتییە، نەک تێکدانی سروشت.
راشیگەیاند "دەیانەوێت وەک حەسکێفی مێژوویی بەنداویش لەسەر چەمی زیلان لە دۆڵی زیلان دروست بکەن، بەڵام دەبێت سروشتەکەمان و مێژووەکەمان لەناو نەبرێت. کانیی سپی، ئاوبەندی ماهی و زیلان جوانییەکى سروشتی و مێژوویی وانن، دەبێت ئەوانە تاڵان نەکرێن و لەناو نەبرێن".
ئەوەشی وت "کانی سپی سەرچاوەی ماسیی خاڵسوورە، چەمی زیلان سەرچاوەی ژیانی ماسیەکانى دەریاچەى وانە، ئەو دوانە هەر دوکیان سەرچاوەى سروشتین و دەبێت پیس نەکرێن، لە ناو نەبرێن و تاڵان نەکرێن. چەمی زیلان دەیان بوونەوەری تیایدا دەژی و نابێت چەمەکە پیس بکرێت. پێشتر بە بڕیاری دادگا دروستکردنی بەنداوی کارۆ ئاوی لەسەر چەمی زیلان راوەستێنرابوو، بەڵام دیسانەوە سەرلەنوێ بەشێوەى نایاسایی و بە پێشێلکردنی هەموو یاسا و مافە سروشتییەکان دەستیان بە کارکردن و دروستکردنی بەنداوی کارۆئاوی لەسەر چەمی زیلان کردووەتەوە. ئاوی سروشتی نابێت ببێتە موڵک و کاڵا بۆ بازرگانی، زیلان دەبیت بە شێوە ئازادەکەى ئاوی لەبەر بڕوات و لرفەى بێت".
ژ.تمانیفستۆو ئەرەمەرزنای پەکەکە-ی و جمیەرو ئازادی کوردی

ئەرەمەرزنای مێژوویی پەکەکە-ی دەربازو 42مین ساڵەیش بی کە زادەو فەلسەفە و جیهانۋینی ڕێبەر ئۆجالان-یەن و ئارۆ جیهانش تەنیەنەۋە و بییەن بە هێز و ستاتۆیێۋی نکۆڵی نەکریا و خاوەن دەستکەوتێ مەزنێن.

یەکەمین بەش:
هەر ڕێکۋستێوی سیاسی، سەربازی و جڤاکی، ئەگەر گەرەکش بۆنە بە ئامانج و سەرکۆتە بیاوۆنە، مشیۆم پاڵپەشتی فکری و فەلەسەفی و بناغەی پەتەوش بۆنە. ئەگەر پارتو کارکەرانو کوردستان - (پەکەکە)ی وەرچەم بگێرمێنە کە جە 41ساڵێ ۋریەدێنە هەم ئامانجش پێکان هەم سەرکۆتەیش مسۆگەر کەردەن، هۆکارەکەش فکر و فەلسەفە و ڕێکۋستەی و پەروەردێۋە بییەن کە عەبدوڵا ئۆجالان ڕابەڕو گەلو کوردی سەرچەمەشن و ئاڎی خۆڵقنان. بەڵام ئۆجەڵان چەنی ئانەش خوڵقنان و جە کۆگەۋە دەستش پنەکەرد؟ ئایا بە ڕاگایێۋی ئاسان و سانا یان سەخت دژوارەنە دەربازی بییەن و کوشان تا بە ئامانجەکەیش یاۋان و پەکەکە و جمیەری ئازادی کوردیش بەئارۆ یاۋنان؟
عەبدوڵڵا عومەر عەبدوڵڵا کە جە 4 نیسانو 1949 زاینی ۋەرانۋەر بە 13 نەورۆزوو 14/1/1328 رۆجیاری جە دەگاو ئامارا (ئۆمرەلی) سەر بە شارو خەلەفەتی پارێزگاو ئورفای جە ئەڎێ بییەن .نامێ ئەڎێش عایشێ-نە، باباش جە تیرەو بەرازییان کە تیرێۋی گەورێنێ و جە سەرنیشت و ڕۆژاڤاو کوردستانی نیشتەجانێ و جە دێرزەمانەۋە هەمیشە چەنی دەوڵەتو عوثمانی جەنگەنە بیێنێ. بۆنەو ئانەی کە دەگاو ئامارای فرە کەلتوورێ و خەڵکێ جیاۋزێش دلێنە ژێۋێنێ. سەرجەم ئینێ کاریگەریشان ۋیر ودنیاۋینی ئۆجالانی کەردەن. ئۆجلان وانای وێش جە دەگێوە نزیکوو دەگاکێشان بە نامێ جەبینی دەست پەنە مەکەرۆن. جە دەورەو هەرزەکارییەنە دینداری و نماکەردەی بییەن بەشێۋە گرنگ جە ژیۋایش و فرە جاراێچ ۋەرنماییش پەی هاۋەڵ و هامڕاکانش کەردەن. دورەو وانای ڕانماییش جە شارچەو نیزیپ-ی تەمامنان. دماتەر جە ساڵەو 1965 قۆناخەو واناو وەڵێ زانشتگایش بەدمایی ئاۋردەن و پەی ماوەو ساڵێۋی جە هەرمانگەو کاروبارو شناسنامەی و باری شارستای مەرزیۆرە. دماو ئانەیە جە ساڵەکێ 1970 تا 1971ی جە بەشو حقوقو زانشتگایەنە قبوڵ مەکریۆنە و ساڵێۋە شۆنیەرە واناکەیش پەی بەشو سیاسی ( رامیاری) مەوارۆۋە و پەی درێژەدای بە وانای ئاست بەزری مشۆنە ئەستەنبوڵ.
جە ساڵەو 1972 بە بۆنەو بەشداربییەیش جە ناڕەزایەتی لایەنە چەپەکان جە زانشتگانە کە دژ بە جەداردای کەسایەتی کۆشەر “دەنیز گەزمیش”ی و دووێ جە هامڕاکانش، رێبەر ئاپۆ دەستگیر مەکریۆنە و چەنڎین مانگێ جە زیندانەنە مەنۆۋە. دمای ئازادبییەیش جە نەورۆزو 1973نە ئانکارانە جە قەراخو ڕوودخانە (ڕۋار)و چووبوکدای جە ئانکاری پایتەختەنە چەنی 6 جە هاۋەڵەکانش پەی یۆهومین جاری سەرو ئانەی کە کوردستان داگیرکریان و ئیمپریالیزمی جیهانی سەرو داگیرکەردەیش رێککەوتن، گلێرێ مەبانێۋە و یەکەمین هەنگامە پەی وێڕێکۋستەی منیانە و ئیتر هەسارێ ڕابەرایەتیش گەشیۆۋە و هەر زوو جە وانکارێۋی چەپ و کەسێۋی نەئەشناسیاۋە بەزوویی مەبۆنە بەکەسایەتیێۋی دیار و نامی و حساب پەیکریا. ئۆجەڵان تەنیا ڕابەرێ بییەن کە جە خانەوادێۋی هەژار نەک دەوڵەمەند و دەرەبەگ و فوئوداڵ تەنیا بە رێکۋستەی دەوروبەرەکەیش و گەلی تاوانش گەرەتەرین رێکۋزیایی کوردیبمەرزنۆرە و بیانۆنەش بە ئارۆ. ئۆجەڵان جە باسەکانشەنە فرە جارێ ۋاتەنش : پەکەکە سەرو هەڵەکانو 27 ئاخێز و سەرهۆردای ویەردێ کوردی جە ۋەڵێ وێشەنە مەرزیانەرە و پەشتیش ڕاستەڕاست بە گەلی بەستەن، هەر پەوکەی شکستدایش ئاستەم و مەحاڵەن. . جە سەرەتاکانو ساڵەو 1976 گەرەکەو (دیکمان)ی سەر بە ئانکارای ییوهۆمین گلێرەبیەی فراۋانش پەی گفتوگۆکەردەی ڕێکۋزیێۋی سیاسی ئەنجام دان و جە میانشەنە ژمارێۋی فرێ کەسایەتیێ کۆشەرێ و چەپێ تورکیای بەشدارێش بیێنێ جەئانیشاچە حەقی قەرار. دمابەدمای ئانەیە بەردەۋام بییەن جەکۆبییەو گلێرەکانش و هەمشە گیان و ورە و هێزی نۊگەرایانەش بەخشان بە هاۋەڵ و هامڕاکانش و بە جۆرێ کە جە 27/11/1978ی جە دەگاو فیس-ی سەر بە ئامەدو سەرنیشتو کوردستانی جە کۆبیێۋەنە ئۆجالان و هامڕاکێش پارتو کارکەرانو کوردستان (پە کە کە)ی مەرزنارە. جە مانگەو تەموزو 1979ی ڕابەر ئاپۆ و هاۋەڵەکێشمەتەرسی دەستگیرکەردەیشان بییەن، پەوکەی ڕووە منیانە ڕۆژاڤاو کوردستانی و سوریا. جە میانو ساڵەکانو 1980 تا 1998 جە ئاکادیمیاو مەعسووم قۆرقمناز جە دۆڵو بیقاع-ی نزیکەو 20 بیست هەزار کەسێ جە بوارەکێ سیاسی، کۆمەڵایەتی، سەربازی و ڕێکۋزیایی پەرۋەردێ و ئامادێ مەکەرۆنە و پەی دەستپنەکەردەی شۆڕشی هەمەلایەنەی مەکیانۆشانەۋە پەی کوردستانی. هامتەریب چەنی پەرۋەردەکەردەی، ئۆجالان دەستش بە نۋیستەی کەردەن و تا بە ئارۆچ زیاتەر جە 250 پەرتووکێ قەبارە گەورێ و ۋیچۆکلێش نۋیستێنێ کە تەنها پارێزنامەکێش جە 5 بەشێ جیاوازەنە نۋیستێنێ و جایگای تایبەتشان جە ئاشکراکەردەی و گوزارەکەدەی جە ۋیر و فەلسەفە و پەیلۋای ئۆجالان-یەنە هەن. پەرتووکەکێ فرتەرشان چاپێ ۋەڵاۋێ کریێنێۋە و تمارێ کریێنێ و بە زۋانە زیندەکانو جیانی چوون: ئینگلیزی، فرانسەوی، ئیسپانی، فارسی، عەرەبی، تورکی، یونانی، ڕووسی و ئالمانی هۆرگڵیایشان پەی کریان.چەنڎ کوڵە هەواڵێ وەرهۆرزو کوردستانی

جە وەرهۆرزو کوردستانی کوشتەی، بریندارکەردەی و دەستگیر و زیندانیکەردەی هاموڵاتیان درێژش هەن.

جە وەرهۆرز (ڕۆژهەڵات)و کوردستانی بنپاکەردەی مافەکێ مرۆڤی و ستەم و زۆرداری دەسەڵاتی دژ بە هاموڵاتیان درێژەش هەن و جەی چوارچێوەنەی چەنڎین کەسێ ڕووبەڕووێ کوشتەی، بریندارکەردەی و دەستگیر و زیندانیکەردەی بیێنێوە و جەی بارەوە کۆمەڵەو مافەکانو مرۆڤو کوردستانی ئی هەواڵێشە وەڵاوێ کەردێنێوە:
یەکشەممەی ویرەدە، جە شارو شنۆ-ی، هاموڵاتی (هەژار حەسەن محەممەد ئەمینی) تەمەن 24 ساڵان خەڵکو دەگاو میراوێ-ی بە تەقەو هێزە نیزامیەکانو ئێرانی کوشیان. نامبریا وەڵتەر بە هۆکاری نادیار هەوڵ دریان دەستگیر بکریۆنە و هێزە نیزامیەکێ شۆنیشەرە گێڵێنێ. دووەشەممەی ویەردە، جە سەلاس و باوەجانی هێزە ئینتزامیەکێ ئێرانی تەقەشان جە ماشینێوی کەردەن کە دوو کاسبکارێ بەنامەکێ (مەزهەر سەید ڕۆستەمی و فاتێح میرزایی) سەرنشینیش بیێنێ و جە ئاکامشەنە مەزهەر سەید ڕۆستەمی بریندار بییەن و پەی چارەسەری بریان نەوەشخانەو تاڵەقانی شارو کرماشانی. بەڵام سەبارەت بە فاتێح میرزایی زانیاری وەردەست نییەن و چارەنویسش نادیارەن.
هاموەخت جە شارو سنە-ی ئەسکەندەر لوتفی، ئەندام جە دەستەو پیشەیی مامۆستایانی و ئەندام رێکوزیا پیشەیەکانو مامۆستایانو ئێرانی بە تۆمەتێ چوون پڕوپاگەندە، لاڕارەبەردەی و شوێنای کۆمەڵگەی، وەڵاوکەردەی بابەتێ و نویستێ دژبەرێ دەسەڵاتی جە تۆرە کۆمەڵایەتیەکانە، جەلاو دادگاو تاونەکانو سنە-یەوە پەی 7مین جاری داوا کریان و مشیۆم جە 7و ڕابەندانی جە داگاکەنە ئامادە ببۆنە.
یەرەشەممەی ویەردە، جە شارو سنە-ی هاموڵاتی (ئومێد وەفا کەرەمی) تەمەن 26 ساڵان جەلاو دادگاو ئیسلامی شارەکەیەوە بەدادوەری (بێهروز وەلەدی) بە 1 ساڵ زیندانی و 76 شەلاقێ سزا دریان. نامبریا وەڵتەر بەهۆو پشتیوانی جە ڕۆژاڤاو کوردستانی 40 شەوانە ڕوێ دەستگیر کریابێ و دماتەر بە بارمتەی دارایی و بە شێوازی کاتی ئازاد کریا بێ.
چوارشەممەی ویەردە، جە مەریوان هاموڵاتی بڕیار کاوە ئەرەنیشتەو دەگاو نێ جەلاو دادگاو ئیسلامی مەریوانی داوا کریان تا ڕەوانەو زیندانی بکریۆنە. نامبریا ساڵی ویرەدێ، بە تۆمەتو هامکاری پارتێوی کوردی و پڕوپاگەندە دژ بە دەسەڵاتی چەنڎین مانگێ جە ژووی تاکەکەسیەنە زیندانی کریا بێ و ڕووبەڕوو ئەشکنجەی دژواری بییەبێوە و دماتەر دادگاو ئینقلابی 5 ساڵی سزای زیندانی تەعزیزیش پەی بڕیەبێوە. بەڵام دمای ئانەیە تانەش جە سزاکەی دابێ، سزاکەش پەی 2 ساڵان کەم کریا بێوە.
چوارشەممەو هەفتەی ویەردەیچ، هاموڵاتی وریا فەرەج خەڵکو نێ سەر بە مەریوانی پەی گوزەرنای 2 ساڵی سزاو زیندانی کە پەیش بڕیانەوە، ڕەوانەو زیندانی کریابێ.ڕێکۋزیاو ژەنانو هەورامانی: هێرشێ تورکیای سەرکۆنە مەکەرمێنە

یەکەمین ڕێکۋزیاو ژەنانو هەورامانی جە بەیانمێۋەنە هێرشێ و ئەرەگێرتەیی تورکیای دژ بە ڕۆژاڤای سەرکۆنە مەکەرۆنە و جەی بارەۋە بانگەوازێۋی بەپەلەش ئاراستەو ویژدانە بێدارەکانو کوردستانی و دنیای کەرد.

یەکەمین ڕێکۋزیاو ژەنانو هەورامانی سەبارەت بە هێرشێ و ئەرەگێرتەیی تورکیای دژ بە ڕۆژاڤای کوردستانی بەیاننامەش دان و دلێشەنە سەرەڕاو سەرکۆنەکەردەی، بانگەوازێۋی بەپەلەش ئاراستەو ویژدانە بێدارەکانو کوردستانی و دنیای کەردەن و داۋاو هەڵۋێستیشان ۋنە مەکەرۆنە.
تەمامی بەیاننامەکەو یەکەمین ڕێکۋزیاو ژەنانو هەورامانی:
خەڵکوو بەشەرەفوو کوردستانی سەرجەم ویژدانە بێدارەکاو دنیای
هەرپاسە کە ئاگادارێندێ، ئەرتەشوو داگیرکەرو تورکیەی بە فرمانەو گەورە وەحشیەکەیش و زاوڵە کوشەکەو قەڕنی - ئەردۆغانی جەنایەتکار- هێریشیوی دڕندانەش کەردەن سەروو خەڵکوو ڕۆژاوای و هەزاران ژەن و زاوڵەی بێتاوانێش ئاوارە کەردێنێ و بە نیەتوو دەسکێشتەی سەروو خاک و نیشتمان و سروەت و سامانوو کوردستانی و هەر پاسە ئەوەژووژنای ئێمپراتووریە زاڵمەکەو عۆسمانی، کە ئاکامش ئاوارەیی، دەربەدەری و دووبارە داگیرکەردەو خاکوو کوردستانی و کوشتەی و متەی ونەو هەزاران کوردی بێتاوانی و بێدەرەتانین. ئێمە پێسەو ئەوەڵین ڕێکوزیاو ژەناو هەورامانی، بە گردوو هازێ و تینێماوە ئی هێرشە دڕندانەیە شەرمەزار کەرمێ و هەرپاسە مەیدان هاڵی کەردەی بێپرەنسیبانەو زلهێزە جەهانیەکا بە وەرپەرسیاری ئامریکای درۆزنی، جە بێدەنگی ماناداروو و ئوورووپای مەحکووم کەرمێ و جە گردوو ژەناو دنیای و کوردستانی و بەتایبەت هەورامانی ئازیزی داوا کەرمێ سەبارەت بە ئی پیلانگێڕیە جەهانیەیە دەرهەقوو میلەتوو کوردی بێدەنگێ نەبا و بە هەر شێوێو پەیشا کریۆ جە سەرانسەروو دنیایەنە هاوار کەرا و چالاکی برمانا. بە ئاواتوو دنیایێوی دوور جە شەڕ و ون متەی و ئاوارە نەبیەی خەڵکی بێتاوانی.72 ڕووێن گەمارۆدای مەخمووری بەردەۋامەن و دژش ڕاپیمایی ئەنجام دریا

گەمارۆدای وارگەو شەهید ڕۆستەم جوودی مەخمووری جە 72 ڕووێش پەڕکەردەۋە و هەزاران هەزاران ئەرەنیشتێ وارگەکەی دژش ڕاپیمایشان ئەنجامدا. ئەڎێ ئاشتی وارگەکەیچ 27 ڕووێن دژ بە گەمارۆکەی ئینێ چالاکییەنە.

کامپو شەهید ڕۆستەم جوودی مەخمووری کە زیاتەر جە 12 هەزارێ ئەرەنیشێ مەدەنیێش دلێنە مژیۋانە، ئانەیە کە جە 17ی تەمموزو 2019یەنە، جە ریستورانتو هۆقەبازی جە شارو هەولێری جە ڕوودایێۋی تەم ومژاۋی-یەنە (عوسمان کۆسە) گەورە سیخوڕ و ۋەرپرسیار جە دەستگاو هەواڵگری و سیخوڕی تورکیای (میت-MĬT)ی کوشیا، جەلاو کاربەدەستێ هەولێری سەر بە پارتو دیمۆکراتو کوردستانی (پەدەکە)یەۋە بە نایاسایی و دوور جە سەرجەم پیمانە ئانزانیێ و گەردوونییەکان گەمارۆش ۋزیان سەر.
ڕۆو 5 پەنجشەممەی، هەزاران هاموڵاتیێ ئەرەنیشتی وارگەو شەهید ڕۆستەم جوودی مەخمووری دژ بە گەمارۆ و دۆرپێچدای وارگەکەیشان ڕپیماییشان ئەنجامدا. ڕاپیماییەکە جە ۋەردەم شارەۋانی گەل-یەنە دەستش پنکەرد و ڕاپیمەرێ تا دلێ شارچەو مەخمووری سەر بە پارێزگاو نەینەوای ڕاشانپیما. دماتەر شیێ زاڵگەو سوپاو ئیراقی و جە ئاگە سەبارەت بە گەمارۆدای وارگەکەیشان بەیاننامەی ناڕەزایەتیشان وەندەۋە. جە بەیاننامەکەنە ئاماژە بە سەختی بارودۆخەکەی جە وارگەکەنە دریا و داۋا کریاجە لایەنە پەیوەندیدارەکان چوون حکومەتێ و پارلەمانێ کوردستانی و ئێراقی، دامودەزگێ و پارتێ و لایەنێ کوردستانیێ و ئێراقیێ، کۆمیساریاو باڵاو پەنابەرانو نەتەوە یۆگرێتەکان و ڕێکۋزیێ مافەکێ مرۆڤی تا کۆشانە پەی کۆتایی ئارۋردەی بە گەمارۆ و دۆرپێچدای وارگەو مەخمووری.
جەلایێ تەرەۋە پەی دمایی ئاۋردەی بە گەمارۆ و دۆرپێچداکەی، ژمارێۋە جە ئەڎایا ئاشتی وارگەکەی کە بە نیازێبێنێ سەردای هەولێری بکەرانێ و چەمشان بە کاربەدەستانو پەدەکەی بگنۆنە، جە میانو هەولێری و مەخمووریەنە جە زاڵگەو ئاشاییش-یەنە ڕاگیریشان ۋنەکریا. ئەڎاکێ ئاشتی سورێ بێنێ سەرو سەردای هەولێری و چمپنەکەوتەیشان چەنی دەسەڵاتدارەکێ پەدەکەی و پەی بەدی ئاۋردەی ئانەیە جە زاڵگەکەنە چالاکیی ئەرەنیشتەیشان دەست پنەکەرد و ئارۆچ 27 ڕووێن چالاکییەکەشان بەردەۋامەن. بەڵام تا ئیسە دەسەڵاتدارێ پارتی جە هەوڵێر هیچ وەڵامێۋشان نییەن و ئەڎێ ئاشتی مەخمووری جەخت مەکەرانێۋە؛ تا کۆتایی بە گەمارۆ و دۆرپێچدای وارگەکەیشان نەیۆنە دەستبەردارێ چالاکییەکەیشان نمەبانێ و درێژەش پنە مڎانێ.
72 ڕووێن، هامۆشییە و سەردای پەی وارگەو مەخمووری و بە پێچەۋانەۋە پەی هەولێری قەدەغەن. تەنانەت کرێکارێ، وانکارێ، کاسبکارێ و نەوەشێ کامپەکەی پەیشان نییەن سەردای هەولێری بکەرانێ و ئانێچە ئەرەنیشتێ وارگەکەیش ڕووبەڕوو زەحمەتی و کێشێ و ئاستەنگیێ فرێ کەردێنێۋە. سەرەڕاو سەرجەم هەوڵێ و تەقەلاکانو ئەنجومەنو دیموکراتیی گەلی و دامودەزگاکێ تەرێ جە کامپەکەنە و ناڕەزایەتیەکێ جە بەر دلێ کوردستانیەنە، بەڵام تا ئیستە پەدەکە ئامادە نییەن کۆتایی بە گەمارۆ دۆرپێچداکەی باۋەرۆنە.پزیشکێۋی سویدی: تورکیا جە ڕۆژاڤا چەکی کیمیاۋیش بەکاربەردەن

پزیشکێۋی سویدی ئاشکراش کەرد: جە دمای ۋشکنای پزشکی پەی 13 برینداران، بەرکەوت کە سپاو تورکیای جە ڕۆژاڤا چەکی کیمیاۋی و فسفۆڕی سفیش بەکاربەردەن. ۋەڵتەر دکتۆر موحەمەد کەیانی ئاماژەش بە هەمان بابەتی دابێ.

دکتۆر عەباس مانسووران کە پزشکێۋی سوید-یەن و سەردای ڕۆژاڤاو کودرستانیش کەردەن ئاشکراش کەرد: "جە دمای ۋشکنای پزشکی پەی 13 کەسێ جە بریندارەکانو ڕۆژاڤاو کوردستانی پێم بەرکەوت ئاسەۋارو چەکی قەدەغەکریای سەرو جەستەیشانەۋە دیارەن. جەدمای پەیجوری زیاتەری ئاشکرا بی کە سپاو تورکیای چەکی کیمیاۋی و فسفۆڕی سفی (چەرمە)ش جە هێرشەکانشەنە بەکاربەردەن. فسفۆڕەکە جە جۆرو (Dense Inert Metal Explosive) یەن و هاموەخت چەنڎین جۆرێتەرێ ماددێ کیمیاۋیێش بەکارئاۋردێنێ".
مانسووران دەستنیشانش کەرد: "زیاتەر جە 30 بریندارێ چەکو کیمیاۋی و فسفۆڕی جە؟نەوشخانەو حەسەکە-یەنە هەنێ و برینەکێشان فرە قورسێنێ وسەرەڕاو سۆتەی پۆستو جەستەیشان، چەکە قەدەغەکریاکە کاریگەری فرە خراپش پەی دڵی و گورچیلەکان و کۆئەندامو هەناسەدایشان هەن. دیسان بەهۆو ماددە کیمیاۋیەکانەۋە باکتریێ چوون (Pseudonmonas ssp E.coli) و (MRSA) گەشە مەکەرانێ کە بریندارەکێ تووشو نائەژنەوایی مەکەرانێ".
دکتۆر عەباس مەنسووران پزشکی سویدی جەختش کەردەنەۋە: "سوپاو تورکیای جە هێرشەکانشەنە پەی سەرو گرێ سپی و سەرێکانی و دەروبەریشانە بۆمبێ کیمیاۋیێ (Dense inert metal explosive - DIME) بەکارێ ئارۋردێن"..
ۋەڵتەر دکتۆر موحەمەد کەیانی کە پزشکێۋی کورد و بەریتانی-یەن، سەردای ڕۆژاڤایش کەردەبێ و دمای ۋشکنای و پەیجۆری پەی بریدارەکان، ئاڎیچ ئاماژەش بە هەمان بابەتی دابێ و نمونێ فریێش سەرو بەکارئاۋردەی چەکی کیمیاۋی و فسفۆڕی کۆکەردێبنێۋە".جە تەتە-و هەورامانی 2 برایێ کۆڵبەرێ گیانشان جەدەستدا

جە بەرزایی تەتە-و هەورامانی 2 برایێ کۆڵبەرێ بە سەردای و یەخبەنڎان گیانشان جەدەستدان.

کۆمەڵەو مافو مرۆڤو کوردستانی ئاشکراش کەرد: "ڕۆو 3 شەممەی، جە بەرزایی تەتە-و هەورامانی تەرمێ 2 برایان بە نامەکانو (ئازاد و فەرهاد خەسرەوی) کە پیشەشان کۆڵبەری بییەن ئیزیێنێوە. ئازاد و فەرهاد تەمەنشان 13 ساڵان و 22 ساڵان بییەن و ئەرەنیشتێ دەگاو نێ بیێنێ و دمای ئانەیە جە تەتە ڕا وڵاونانێ، بەهۆو یەخبەنڎانی و جە سەردایەنە گیانشان جەدەست مەڎانێ.
کۆمەڵەکە دەستنیشان کەردەن: "جە سەرتاو 2019ی تا بە ئارۆ، جە وەرهۆرز (ڕۆژهەڵات)و کوردستانی 127 کۆڵبەرێ بەتەقەو هێزە ئەمنیەکانو ئێرانی کوشیێنێ و 67 کۆڵبەرێتەرێ بە ڕوودایێ و ڤییەرێ جۆراوجۆرێ گیانشان جەدەستدان و دەیان کۆڵبەرێ تەرێ بریندارێ بیێنێ".جە هەورامان جەژنەو پیرشالیاری جەماوەریانە بەرگوزارە کریا

جەژنە (یەسنە)و پیرشالیاری کە جە جە شارو هەورامانی تەختی بە بەشداری جەماوەری و ئامادەبییەی مێهمانی کوردێ، ئێرانی و جیهانیێ شکۆمەندانە بەرگوزارە کریا چێشەنە و کەی سەرشهۆردان و پیرشالیار کێ بییەن؟

جەژنە (یەسنە)و پیرشالیاری کە ساڵانە جە ڕۆو چوارشەممەی جە دووەم هەفتەو مانگەو ڕابەنڎانان-یەنە بە مەڕاسیمی شکۆدار ئەنجامە مڎریۆنە. ئێساڵیچ جە شارو هەورامانو تەختی جەژنەکێ بە بەشداری جەماوەری فرەو هەورامانی و ئامادەبییەی ژمارێوی فرێ جە مێهمانی کوردێ، ئێرانیێ و چەندین گەشتیارێ جیهانیێ بەرگوزارە کریا. جەژنەو پیرشالیاری زیاتەر جە هەزار ساڵێ دێرینەش هەن و ئەرەنیشتێ هەورامانی بەگردی و بەتایبەتی شارو هەورامانو تەختی بە گرنگی و بایەخ و جۆش و خرۆشەوە هەر ساڵە پێشوازیش ونە مەکەرانێ و جە میانەشەنە سەرەڕاو و زکر و نیاییش و سەمای ئایینی، واردەی و واردەیەۆ و شیرینی جۆراوجۆرێ ناوچەیی ئامادە مەکرانێ و مەڎانەشان بە مێمانەکان.
هەڵبەتە دەربارەو پیرشالیاری و جەژنە (یەسنە)کێش قسێ و باسێ و پەیلوایێ فرێ و جۆراوجۆرێ هەنێ. هەندێو کەسێ و پەیجۆرێ مەواچان؛ پیرشالیار کەسایەتیێوی زەردەشت-یەن و مێژووەکەش پەی وەڵێ ئامای ئارەبی و ئیسلامی مەگێڵۆنەوە و جەژنەکێچش ڕاوڕەسمێوی دێرینی زەردەشتیەنە و تێکەڵەنە چەنی فەرهەنگ و ویر و باوەڕی ناوچەیی و هیچ پەیوەندیش بە ئیسلامی و ئارەبی نییەن. بێگومان کەسانێ تەرێ هەنێ کە مەواچان؛ ئی پیا گەورە بە ڕەچەڵەک عەرەب و موسڵمان بییەن و شەجەرەنامێوەی گوماناویشان هۆنانەوە کە جە میانشەنە ئومان: پیر شارلیار نامێش سەید مستەفا حسێن ئەشناسیا بە پێش ئەڵڵایار بە "پیرشالیار" نامێش بەرکەردێنەو جە سڵانو 479ی تا 561 کۆچی ژیوان و کوڕو سەید بابیل-ی، کوڕو مەسوود-ی، کوڕو سڵێمان-ی، کورو فەزلوڵڵا-ی، کوڕ ومحەمەد-ی کوڕو ئیبراهیم-ی، کوڕو حسێن-ی، کوڕو ئەحمەد-ی، کوڕو عەلی، کوڕو ئیمام جەعفەر سادق-ی، کوڕو ئیمام محمەد باقری، کوڕو عەلی زەینلعابدین-ی، کوڕو حسێن-یەن کە مەکەرۆنە کوڕو ئیمامی عەلی ئەبو تالب-ی و فاتمێ کناچێ موحەمەدی پێغەمبەرو ئیسلامی. هەڵبەتە مەواچانی؛ گوایا پیرشالیار جە هەورامان جە ئەڎ بییەن و کەسوکارش کە ساداتێ موحەمەدیێ بیێنێ سەردەمو خەلیفەکانو ڕاشیدین-یەنە ڕووەشان نیێنە هەورامان.
بەڵام وەختێوە مرۆڤ تەماشەو مەڕاسیمو پیرشالیاری مەکەرۆنە و مەفکریۆنەشەنە گومان جە شەجەرەنامەکە مەکەرۆنە، چونکە کار و چالاکییە جۆراوجۆرەکێ دلێ مەراسیمەکەی، سەما، گۆرانیێ، موزیک، واردێ ڕەسەنێ چوون شەلەمینە و گێتە مەژگێ دوور و نزیک پەیوەندیشان بە عەرەبی و ئیسلام-یەوە نییەن و ڕەسەنایەتی ناوچەکەی پۆشانەوە دیارەن و جە ڕاسینە چەنی ئیسلامی و فەرهەنگی عەرەبی دژبەرێنێ و فڕشان بەئارەب-یەوە نییەن. هەڵبەتە جە ویردەنە جە جەژنەکێنە ژەنێ و پیێ پێوەرە بەشدارێ سەرجەم چالاکیەکان بیێنێ. بەڵام دمای ئاماوی ئیسلامی و عەرەبی کاڵتەر بییەنەوە و بەتایبەتی تەریچ جە دمای سەروکارئامای کۆمارو ئیسلامی ئێرانی ئیتر ژەن و پیا بە جیا جە جەژنەکێنە بەشدارێ مەبانێ و ئانەیچە فەرهەنگێوی نامۆ و بێگانە بە هەورامانی و هەورامیەکان و زەردەشتیەکان.
هەرچی خەڵکو هەورامان-یەن بەشێوشان پەیلوایشان پەی تەورەنە کە؛ پیرشالیار بەڕەگەز هەورامی-یەن تاتەش نامێش بابا خوداداد بییەن و پەیڕەویش جە دینو زەردەشتی کەردەن. بەڵام بەشێو تەر جە هەورامانی مەواچان؛ پیرشالیار زەردەشتی بییەن و دماتەر بییەن بە موسڵمانو کتێبە بەنامودەنگەکەش ماریفەتو پیری-ش بە هەورامی نویستەن و بەشێ جە ئاینە ڕەسەنەکەو وێش تێکەڵ بە ئیسلامی کەردەن و ئی مەڕاسیمەو ئارۆش ونەکەوتەنەوە کە بەیادو ئاڎی مەکریۆنەوە بە دەفە و گۆرانیێ عرفانیێ و سەما و هۆرپڕای ڕازیانەوە کە ئانەیچە ڕەسەنایەتی هەورامانی پۆوە دیارەن و جە ئیسلامی و عەرەبی جیاش مەکەرۆنەوە و هەرپاسە فرەو چەنڎین شێوازێنە چەنی شادی وچەژنەکان میللەتە ئاریایەکان یەکانگیرێ مەبانێوە. پەی نمونەف لوای دلێ کۆڕو دەروێشان و تیخ و کارد دای جە وێ و حاڵ-کەردە و سەما و شاڎی ئاینی ڕیشەش دلێ دینو زەردەشتی و ئاریاکان و هیندیەکانە هەن و دماتەر جە ڕاو تەسەوفیەوە دەربازو ئیسلامی بییەن.
هەڵبەتە خەڵکو هەورامانی فرە موعجزێ و کارێ ناوازێ جە پیشالیاری مەگێڵناوە و تەنانە سەرڕەوا گەورە پیایێوی دینی بە پزشکێوی بە توانا و شارەزاش مەزانانێ و هۆکارو ئانەیە کە فرە جارێ مەراسیو پیرشالیاری بە زەماوەندو پیری نامێ مەبەرانێ گوایا پادشاێو بییەن و کناچەکەش نەوەشە بیێنە و نامبانگ و شارەزایی پزشکی پیرشیاری ئەژنەویەن و کناچەکەش پەی چارەسەری کایاستێنە هەورامان و بەڵێنشدا کە هەر پزیشکێ چارەسەرش بکەرۆنە بدۆنەش پنەش و زەماوەندێوە گەورێشان پەی سازە بکەرۆنە. بەپاو ئەفسانەکان پیشالیار چارەسەرش پەی کەردێنە و جە چوارشەممەی جە دووەم هەفتەو مانگەو ڕابەنڎنانیەنە زەماوەندەش چەنی کەردێنە. ئیتر دمای ئانەیە ساڵانە یادو زەماوەندەکێ کریانەوە و تا بەرئارۆچ هەمان یادکەردەی درێژەش هەن.
هەر جە شارو هەورامانو تەختی جەژنێوە و مەراسیمێوتەر بە نامێ کۆمسا-ی هەن کە جەژنێوە تەرەنە جە جەژنە پیرۆزەکانو پیرشالیاری و خەڵکو هەورامانی ساڵانە 45 ڕوێ دماو نەورۆزی جە 15و گوڵان-یەنە ئەنجامە مەدریۆنە کە هاوەختەن چەنی جەژنەو نەورۆزو ئێزدیەکان. جە مەراسیمەکەنە خەڵکێوی فرە دۆرو تەوەنێونە کە ئینارە نزیکو چلەخانەو پیرشالیاریەنە کۆ مەبانێووە و بە مەراسیمی تایبەت و نیایشی ئاینی تەوەنەکێ ماڕانێ و پێسەو پیرۆزی خەڵکی پارچەکانش مەبەرانێ. جە سەمەرەکانو ئی تەوەنێ ئانەن کە بەدریژایی ساڵێ فرە ڕەقەنە و کەس نمەتاوۆنە بماڕۆنەش و تەنیا جە یادو کۆمساینە خەڵک متاوۆنە بماڕۆنەش. جە ئانەیە سەمەرەتەر تەوەنەکێ سەرەڕاو ئانەیە ساڵانە ماڕیۆنە و پارچێش چنە مەبانێوە، بەڵام هەرگیز کەم نمەکەرۆنە و ساڵی ئایندێ پێسەو وێش پنە مەیۆوە.
هەورامیەکێ کە باوەڕدارێنی بە زەردەشتی بییەی پیرشالیاری مەگێڵناوە کە پیرشالیار وەڵی کۆچی دماییش پێشبینی ئامای عەرەبی و ئیسلامیش کەردەن پەی هەورامانی و موسڵمان بییەی هەورامیەکان. جەی جوارجیوەنە ئی شعرێ بەنمونە مارانێوە:
وەرێ وارۆنە وەروە وەرێنە وەرێسەپڕچیۆ چوار سەرێنە
هەر ئی شیعرێ سەلەمنۆنەش کە پیرشالیار هەورامی و زەردەشتی بییەن و فڕش بە ئارەب-ی و ئیسلام -یەوە نەبییەن.
شۆنە ئانەیەرە پیشبینیەکەو پیری بەدی مەیۆنەو و جە ساڵەکان و 600 تا 700ی کرستیانی کەسێو بەنامێ مەولانا گوشایش-ی پەیدا مەبۆنە کە کوڕو پیر محەمەدی هەورامی بییەن و ئاینو ئیسلامیش ئاوردەن دلێ هەورامیەکان و بەی تەورە ناکۆکی و دووەبەرەیی مەگنۆنە دلێ هەورامیەکان و ڕا پەی ئیسلامی و عەرەبی جە هەورامانەنە تەختە مەبۆنە و چراو ئایین و ڕاوڕەچەو زەردەشتیەتی پەی هەمیشەی مەکوشیۆنەوە و تەنها و تەنها چەند ڕاوڕەسمێش چنە مەناوە کە ئادێچی چەنی دینو ئیسلامی تێکەڵێ کریێنێ. هەر ئانەیچە پاسەشە کەردەن کە بەشێو جە هەورامیەکان جە ئیسە و ویەردەنە قینیشان جە گوشایشی بەیۆنەو پێسەو سوکایەتی کەردەی پەنەش بە مەولاناگوشایشە کۆر نامێش مەبەرانە.
هەرچی سەبارەت بە پیر-یەن، پیر پلەی تایبەتەن بە ئاینە ئاریە کۆنەکان و دوور و نزیک پەیوەندیش بە ئیسلام و ئاربیەوە نییەن. پیر بە ئا کەسانە مەواچیان کە زانا و گەورە پیایێ ئاینێ بینێنی و پلەکە جە زەردەشتی، یاسانی، ئێزیدی و چەندین ئایین و ئاینزای تەریەنە بەکار ئومان و جە سەرتاسەرو هەورەمانی و کردستانیەنە سەدان ئاسەوارێ و مەزارێ هەنێ کە هۆرگێرێ نامێ پیر-یەنێ.جە کوردستان مانگێرتەی و چالاکیێ دژ بە گۆشەگیری بەردەۋامێنێ

جە کوردستان بە پێشەنگی لەیلێ، ناسر، فادیلە، هەرێم و مەروانی مانگێرتەی و چالاکیێ جە واردەی دژ بە گۆشەگیری ئیمرالی بەردەۋامێنێ.

لەیلا گۋڤەن پارلەمانتارەو هەدەپەی و هامسەرۆکەو گلێرگەی دیموکراتیکی (کەجەدە-KCD)، جەشارو ئامەد-و کوردستانی سەرینی، ئارۆ 197 ڕووێن دژ بە گۆشەگیری ئیمرالی بە شێوازی بێوادە ئینا مانگێرتەی جە واردەیەنە. شۆنیشەرە جە کوردستانی وارین ناسر یاگز ئەندام جە نمایندەیی هەدەپەی جە هەولێر دەستش بەمانگێرتەی جە واردەی بێوادەی کەرد، دماتەر فادیلە تۆک جە مەخموور، هەرێم مەحمود ئەندازیار جە کەلار بەهەمان شێوە مانشان گێرت. دماتەر مەروان مەمدوح جە سلێمانییە پەیوەست بی بە ڕۆچێ مەردەی.
هاموەخت جە نماییندەیی هەدەپەی جە هەولێر و بارەگاو ڕێکۋزیاو کرێکارانو میزۆپۆتامیا جە سلێمانییە پەی پەشتیوانی جە مانگێرەکان و کۆتایی ئاۋردەی بە گۆشەگیرکەردەی ڕێبەر عەبدوڵا ئۆجالانی مانگێرتەی بەشێوازی نۆبەتی و ئێشکگێرتەی ڕێکۋزیان و دەستە دەستە کوردێ هەر چوار بەشێ کوردستانی بەشدارێش مەبانە. ئارۆ لەیلا گوڤەنە 197، ناسر یاگز 184، فادیلە تۆک 124، هەرێم مەحمود 89 ڕووێن درێژە بە مانگێرتەکەیشان مڎانە و سەرەڕاو خراپی تەندروستی و تووشبییەیشان بە چەندین نەوەشیێ، بەڵام دیسان دەستبەردارێ مانگێرتەی نمەبانە و سورێنێ سەرش تا ئا کاتە بە تەمامەتی کۆتایی بە گۆشەگیرکەردەی ئۆجالانی مەیۆنە.جە 35 شارێ ئەڵمانیای ژەنی شیێ بەرلین و ئەزموونشان فاڕاۋە

بەرلین مێمانداریش جە ژەنان کەرد کە 35 شارێ وڵاتی شیێ بێنێ شارەکە و چاگە ژەنە بەشداربیەکێ چالاکیێ جیاۋارێشان ئەنجامێ دێ و ئەزموونشان فاڕاۋە و پەشتیۋانیشان جە لەیلا گۋڤەنێ کەرد.

نزیک بە 300 ژنی جە 35 شارێ ئەڵمانیای، کە نمایندەیی دەیان ڕێکۋزیێ و سازمانێ جیاجیێ مەکەرانە، جە بەرلین-و پایتەخت کۆبیێۋە. ئامانج جە کۆبییەکەی دروستکەردەی ڕێۋزیای تۆڕئاسای میانەتەوەیی ژەنێ بێ، بەڵام گۆشەگیری ئیمراڵی و مانگێرتەکەو لەیلا گۋڤەنێ و هاۋەڵەکانش کە دژ بە گۆشەگیریەکەی ئەنجامشان دان، ئاژێۋی سەرەکی کۆبییەکەی بێ و سەرجەم ژەنە بەشداربییەکێ پەشتیۋانیشان جە لەیلا گۋڤەنێ و داۋاکاریەکەیش کەرد.
کۆبییەکە بە پانێڵێ بەنامێ "ڕێبارەکێ مانگێرتەی چێشێنێ؟ فێربییەی جە ئەزموونو دیگەرانی" دەستش پنەکەرد. نمایەندێ جمیەرەکێ ژەنێ چوون "جمیەرو لیگی (Ni una menos) ئەرجەنتینی، (Sîlvîa NoûnadîMeno) ئیتالیا، (مارتا و گیسەلە نۆتز) ژنە چالاکوانێ مانگێرتێ پۆلۆنیای، کە جە 1994نە مانگێرتەیشان ئەنجام دابێ، بەشدارێ پانێلەکێ بیێ و باسشان جە ئەزموون وێشان کەرد. هەر پاسە باس جە کۆشای ئازادی ژەنێ جە ئێران، حجاب و وێپۆشنای ناچاری و ئیمرالیزمی کریا.
جەپانێلەکە سۆزدار کۆچەر باسش جە کۆشایشی ئازادی ژەنێ جە کوردستان و بەرو وڵاتی کەرد و ۋاتش: "ژەنی کوردی ناچارێ کۆچبەری زۆرەملێ کریێنێ و ئا ژەنە کوردێ، کە ئارۆچ جە ئەڵمانیا مژیۋانە، فرێشان کارا بەشدارێنێ جە کۆشایشی ئازادی و کار و چالاکیێ جۆربەجۆرێ و مانگێرتەکانە".
کۆچەرە واتیچش: "لەیلا گۋڤەنە زیاتەر جە 100 ڕۋێن ئینا مانگێرتەیەنە، مانگێرتەکەیچش پەی کۆتایی-ئاۋردەیەن بە سیستمو ئەشکەنجە و گۆشەگیری ئیمرالی، کە زیاتەر جە 20 ساڵێن سەپیان سەرو ڕێبە عەبدوڵا ئۆجالان-یەرە. لەیلا و هاۋەڵە مانگێرەکێش ئامانجێ تەرشان سەرجەنۊ دەستپنەکەردەی دیالۆگیەن. هەر پۆکەی ئێمە پەشتیۋانی جە مانگێرتەکەی و داۋاکارییەکەیشان مەکەرمێنە. داۋاکاریمان جە سەرجەم ڕێکۋزیاکێ ژەنێ و ڕای گردیی هەن، تا سەرجەمشان پەشتیۋانی جە لەیلا گۋڤەنێ بکەرانە".
جە کۆبیەکەنە ژەنە بەشداربیەکێ پەی زیاتەر گۆڕدای بە کۆشاییشو ئازادی ژەنێ، باسشان جە دروستکەردەی تۆڕێ میاننەتەوەیی سەربەوێ ژەنێ کەرد، تا جە ڕاشەۋە دژبەری نژادپەرستی و خاوەنداری جه مافەکێ ژەنێ و مرۆڤی بکریۆنە.
دمابەدمای کۆبییەکەی، جە شەقام-و کارڵ مارکسی جە بەرلین، سەرجەم ژەنە بەشداربیەکێ چالاکیشان ئەنجام دا و شەقامەکەشان ۋستەرە. جە چالاکییەکەنە دروشمێ پەی ئازادی و شکۆمەندی ژەنی و مرۆڤی و پێۋەرە ژیۋای ۋاچیێۋە. هاموەخت ۋێنێ لەیلا گۋڤەنێ و پۆستەرێ و لافیتێ پەی پەشتیۋانی جە مانگێرتەکەیش بەرزێ کریێۋە.26 سەربازێ کوشیێ و گورز جە 1 هەلیکۆپتەری و 2 زرێپۆشان دریا

هەپەگە: گەریلاکێ هەپەگەی یەژەئاستاری چالاکیێشان دژ بە سپاو تورکیای ئەنجامێ دێنێۋە و جە ئاکامشانە 26 سەربازێ کوشیێنێ و گورزی قورس جە 1 هەلیکۆپتەری کوبرای دریان و 2 زرێپۆشێ سەربازیێ دلێنەبریێنێ.

بە پانتایی کوردستانی گەریلاکێ هێزەکێ پارێزنای گەلی (هەپەگە-HPG) و ژەنە گەریلاکێ یەکینەکێ ژەنێ ئازادێ (یەژەئاستار-YJASTAR)ی، چالاکیێ دژ بە هێزە ئەرەگێرەکێ تورکیای ئەنجامێ مڎانە و ڕۆچانە گورزێ فرە قورسێشان ۋنە مڎانە. پەیۋەست پانەیە ئارۆ میانگەو یاۋنەری و چاپەمەنی هێزەکێ پارێزنای گەلی (هەپەگە-HPG) ۋەڵاکریای لەشکرش دان و جە میانشەنە ئاشکراش کەردەن:
"چالاکیی سابوتاژ جە بەرزایی شەکیف-ی"
جە 24ی حوزەیرانی سەعات 10:00و سەرسەبای، جە بەرزایی شەکیف-ی سەر خواکورکی هێزەکێمان دژ بە یەکینەکێ سپا ئەرەگێرەکەو تورکیای چالاکیی ساپۆتاژشان ئەنجام دان. جە چالاکییەکەنە ژمارێۋی فرێ سەربازێ کوشیێنێ، بەڵام جەی بارەۋە ئامار و وردەکار دروست بەدەست نەۋزیان.
"2 ئۆتۆمبێلێ زرێپۆشێ دلێنەبریێنێ و 23 سەربازێ کوشیێنێ"
هەمان ڕۆچ، بەڵام جە دەڤەرو خەزالکێی کە مەگنۆنە میانو جۆلەمێرگی و چەلێی، گەریلاکێمان یەکینەکێ دوژمنیشان ۋستێنێ چێرو چەمداری وردی و دماتەر جە سەعات 20:30 دەیەقێ شەۋێنە جە دووێ قۆڵێۋە کەردێنێشان ئامانج و جە ئاکامەنە 1 زرێپۆش جە جۆرو کرپی بە تەمامی دلێنەبریان. هاموەخت زرێپۆشێۋی کوبرا کە بە هانا هێزەکێ دوژمنی ئامابێ دریانش ۋنە بە تەمامی دلێنەبریان. بەگردی جە چالاکییەکەنە 23 سەربازێ کوشینێ و ژمارێۋی فرێ بریندارێ بیێنێ. دمای چالاکییەکەی دوژمن بە پەشتیۋانی هێزی فرەی پیادەی و باڵەپڕێ جەنگیێ، کوشتێ و بریندارەکێش بە هەلیکۆپتەرێ جە ناوچەکەنە دوورێ ۋستێنێۋە.
"جە گەڤەر 2 سەربازێ کوشیێنێ"
جە 25و حوزەیرانی سەعات 8:30 دەیەقێ سەرسەبای، جە بەرزایی عەلی شێر-ی سەر بە ناوچەو گەڤەری جە پارێزگەو جۆلەمێرگی، هێزەکێمان سەنگەرێ و پەناگەکێ دوژمنیشان کەردێنێ ئامانج و جە ئەنجامشەنە 2 سەربازێ کوشینێ. "گورز جە کۆپتەرێۋی کوبرای دریان"
هەمان ڕۆچ سەعات 12:30 دەیەقێ نیمەڕۆی، بەڵام جە چەلێ سەر بە جۆلەمێرگی هێزەکانمان دووێ کۆپتەرێ جە جۆرو کۆبرا-یشان کەردێنێ ئامانج و جە ئاکامەنە گورز جە یۆشان دریان و بە ناچاری جە ناوچەکەی دوور کەفتەنەۋە. "جە شەمزینان و ئاڤاشین چالاکی"
دیسان هەمان ڕۆچ سەعات 13:00و نیمەڕۆێ، جە دەڤەرو دەریێ پەنی گۆڤەندێی کە سەر بە ناوچەو شەمزینان-و جۆلەمێرگ-یەن، گەریلاکێمان هێزە ئەرەگێرەکێ تورکیاشان کەردێنێ ئامانج و چاگێچە 1 سەرباز کوشیان. هاموەخت جە بەرزایی خوەدێی کە سەر بە هەرێمو ئاڤاشین-یەنە، گەریلا گورزی قورسش جە دوژمنی دان و کوشتێ و بریندارێ فرێشان بیێنێ، بەڵام جەی بارەۋە زانیاری ورد دەست نەکەفتەن. دمای چالاکییەکەی دوژمن بێسەروبەر ناوچەکەش تۆپۋاران کەردەن و جە ئەنجامشەنە ئێر جە دارستانەکان ۋەربییەن و زیانی فرەی ماددیش بە ژیۋگەی یاۋنان.
"جە هەرەکۆل ئۆپەراسیۆ ئەنجام دریان"
جە 20و حوزەیرانی، جە ناوچەو هەرەکۆلی کە سەر بە پارێزگاو سێرت-یەن، سپا ئەرەگێرەکەو تورکیای ئۆپەراسیۆنی سەربازیش ئەنجام دان. جە 21و حوزەیرانی جە سەعات 10:00 سەرسەبای، باڵەپڕە جەنگییەکێ تورکیای، دەڤەرەکێ (بێمەرەش، شەهید جانخۆرت، شاشک و کوناڤێ)شان بۆردومانێ کەردێنێ. دماتەر بە هەلیکۆپتەرێ سکۆرسکیێ سەربازێ جە ناوچەکەنە ۋەزنیێنیێرە. بەڵام هەمان ڕۆ سەعات 12:00و نیمەڕۆی، بێ پێکای ئامانجی دوژمن کۆتاییش بە ئۆپەراسیۆنەکەی ئاۋردەن. دماتەر دوژمن بانگەشەش کەردەن؛ جە ئۆپەراسیۆنەکەنە 6 گەریلێ شەهیدێ بیێنێ. بەڵام هەۋاڵەکە دوورەن جە ڕاستی و جە پڕوپاگەندەی زیاتر هیچی تەر نییەن و پنەۋازەن گەلەمان باۋەڕ بە هەوڵێ و پڕوپاگەندێ جەنگی تایبەی نەکەرۆنە، چونکە جە ئۆپەراسیۆنەکەنە هیچ گەریلایێ شەهید نەبییەن.
"جە تاتوان بە بۆردومان 3 گەریلێ شەیدێ بیێنێ"
جە 22حوزەیرانی، جە دەگاو قەنجا-ی سەر بە ناوچەو تەتوان-ی جە پارێزگەو بەدلیس-ی، سپاو تورکیای ئۆپەراسیۆنی سەربازی فراۋانش ڕاۋبەردەن. هەمان ڕۆچ سەعات 21:30 دەیەقێ شەۋێ، باڵەپڕە جەنگیەکێ دوژمنی ناوچەکەشان بۆردومان کەردەن و جەئاکامشەنە 3 هامڕێ گەریلێمان شەهیدێ بیێنێ و بەزوویی شناسنامەکێشان پەی ڕای گردیی ئاشکرێ مەکەرمێنە.
"جە قەرس 1 بەکرێگیریا سزا دریان"
جە 22 حوزەیرانی، جە دەڤەرو چەمچە-ی سەر بە ناوچەو قاخزمان-ی سەر بە پارێزگاو قەرسی، گەریلاکێمان کەسێۋی بەکرێگیریا (کۆنترا)شان بەنامێ سلێمان گولدەرەی دمای چند جاران جە ئاگاردارکەردەی بە سزا یاۋنان. نامبریا جە ناوچەکەنە چەمساخی و بەکرێگیریاییش پەی دوژمنی کەردەن و جە 2010 جە قاخزمان دەستش بییەن جە شەهیدکەردەی هامڕێمان (فورات موونزوور ئەشناسیا بە گۆکمان ئاکپۆلات، و هاڕوون شیار ئەشناسیای بە عەلی جیلۆ-ی. دمای بەسزا یاۋنای بەکرێگیریاکەی، دوژمن بە کۆپتەرێ سکۆرسکیێ سەربازێش جە ناوچەکەنە ۋەزنێنێرە و ئۆپەراسیۆنش ئەنجام دان و لاشەو بەکرێگیریاکەش بە هەلیکۆپتەر هۆرگێرتەنەۋە و جە ناوچەکە دوورش ۋستەنەۋە.
"هەرێمەکێ پارێزنای میدیای بۆردومانێ کریێنێ"
جە 24و حوزەیرانی جە سەعاتەکێ 11:00 و 12:00و شەۋێ، دەشتایی کافیە-ی سەر بە هەرێمو گارە-ی جە لاو پاڵەپڕە جەنگییەکێ تورکیایەۋە بۆردومان کریان.
جە 25و حوزەیرانی سەعات 08:00و سەرسەبای، ناوچەو خنێرە-ی سەر بە هەرێمو خواکورکی و سەعات 8:30 و 12:0 بەرزایی هەکاریی سەر بە هەرێمو مەتینای جەلاو باڵەپڕە جەنگییەکێ تورکیایەۋە بۆردومانێ کریێنێ.
ئارۆچ 26و حوزەیرانی سەعات 7:30 سەرسەبای، ناوچەو کێلەشین-ی سەر بە هەرێمو خواکورکی جەلاو باڵەپڕە جەنگییەکێ تورکیایەۋە بۆردومان کریان.
جە سەرجەم بۆردومانەکانە زیان بە گەریلای نەیاۋان.جە قەندیل پێکئاما ئاینیەکێ سەردای قەڵغانی زیندەیشان کەرد

جە قەندیل چالاکیی قەڵغانی زیندەی دژ بە هێرشێ و ئەرەگێرتەی تورکیای بەردەۋامەن و نمایندێ پێکئاما ئاینیەکێ کوردستانی سەردای چالاکییەکەی و چالاگەرەکانشان کەرد و پەشتیۋانیشان کەردێ.

جە قەندیل سەعات 16:00و ئارۆ 3 شەممەی، نمایندێ پێکئاما ئاینیەکێ کوردستانی کە بریتیێ بێنێ جە ئاینەکێ؛ ئیسلام، زەردەشتیی، کاکەیی، ئێزدیی و تەریقەتو نەقەشبەندی، سەردای چالاکیی قەڵغانی زیندەی و چالاگەرەکانشان کەرد و پەشتیۋانی وێشان پەی چالاکییەکەی بەرۋست و دژبەری وێشان پەی هێرشێ و بۆردومانێ و کەردە سەربازییە ئەرەگێرەکێ تورکیای جە کوردستانی وارین نیشانەدا.
جە سەرداکەیەنە مەلا نادر عەلی بەنامێ سەرجەم پێکئاما ئاینیەکان قسێش کەردێ و ۋاتش: "جە سەرنیشتو کوردستانی ڕژێمو تورکیای ستەم جە کوردی و سەرجەم ئازادیۋازان مەکەرۆنە. پانەیەچە بەسەندەش نەکەردەن و لەشکرکێشیش پەی پانیشتو کوردستانی کەردەن و بەنیازەن دەستکەوتەکێ کوردی دلێنەبەرۆنە". مەلا نادر داۋاش جە نەتەوە یۆگێرتەکان، ئەمەریکا، مەرجەعە ئاینیەکێ، حکومەتەکێ هەرێمو کوردستانی و فدراڵی ئیراقی کەرد: "تا ۋەرانۋەر بە دەستدرێژی، لەشکرکێشی، کاولکاری، سۆچنای، شەهید و بریندارکەردەی هامۋڵاتیان، شێۋنای ئاسەۋاری و ژیۋگەی جە کوردستانی وارین هەڵۋێست برمانان و هەوڵ پەی کۆتایی ئاوردەی بە هێرشێ و ئەرەگێرتەکەی بڎانە و ڕا بە تورکیای نەدانە بە ئارەزوو وێش سنور و سەروەری هەرێمی و ئێراقی بەزنۆنە و هاموڵاتیێ شەهیدێ و بریندارێ بکەرۆنە".
نامبریا ۋاتیچش: "ئارۆ ئێمە پێکئاما ئاینیەکێ کوردستانی پەی پاڵپەشتی جە گەنجە وڵاتپارێزەکانمان کە جە قەندیل چالاکیی قەڵغانی زیندەشان دژ بە لەشکرکێشی و ئەرەگێرتەی تورکیای دەست پنەکەردەن ئامێنمێ و ئامانجمانە پێۋەرە پارێزگاری جە خاک و ئاۋی و کەرامەت و شکۆو وێمان بکەرمێنە و هاموەخت داۋاچ جە سەرجەم موسڵمانێ، باوەڕدارێ جە ئاینەکێ تەرێ و ئازادیۋازێ دنیای بکەرمێنە تا ڕاگێری جە لەشکرکێشی و ئەرەگێرتەی تورکیای جە پانیشت بکەرانە".
نمایندێ پێکئاما ئاینیەکێ کوردستانی دەستوەشیشان جە گەنجە چالاکگەرەکان کەرد کە گیان و جەستەشان وێشان کەردەن بە قەڵغان پەی پارێزنای کورد و کوردستانی و دژ بە تورکیای مدرێنێۋە. جە کۆتاییەنە جەختشان کەردەۋە: "قەندیل و برادۆست قەڵغانێ کوردیەنێ و ئێمە و گەنجەکێمان پێوەرە قەڵغانەکێ هێقم تەر مەکەرمێنە".
جە 2019/06/14ی، گەنچێ وڵاتپارێزێ کوردستانی دژ بە هێرشێ و بۆردومانێ، لەشکرکێشی و ئەرەگێرتەی کە تورکیا جە پانیشتو کوردستانی ئەنجامشان مدۆنە، جە قەندیل دەستشان دان چالاکیی قەلغانی زیندەی و ڕۆچانە چالاکگەرەکێ جەلاو چینە جیا جیاکێ گلێرگەی سەردای مەکریانە و پەیشتیوانی و پاڵپەشتیشان پەی نیشانە مدریۆنە.هەپەگە شناسنامەو ژەنە گەریلایێوێ سلێمانەیێش ئاشکرا کەرد

هێزەکێ پارێزنانی گەلی - هەپەگە شناسنامەو ژەنە گەریلایێوێ سلێمانەییە بە نامێ شاجوان ئامانج ئەشناسیێ بە ڕووهەیڤ-ێش ئاشکرا کەرد کە جە قەندیل بە بۆردومان شەهیدە بیێنە.

ئارۆ دووە شەممە، میانگەو چاپەمەنی و یاونەری هێزەکێ پارێزنانی گەلی - هەپەگە جە ئەرەیاونایێوەنە شناسنامەو ژەنە گەریلایێوێ خەڵکو سلێمانیش ئاشکرا کەرد کە جە قەندیل بە بۆردومان شەهیدە بیێنە. هەپەگە جەی بارەوە زانیاری زیاتەرش دان و ئەرەیاونانش:
"ڕێککەوتو 27و تشرینو 2019ی، جە هەرێمو قەندیلی سەر بە هەرێمەکانو پارێزنای میدیا باڵەپڕە جەنگیەکێ تورکیای ئەرەگێری هێرشی ئاسمانی و بۆردومانشان ئەنجام دابێ و جە ئاکامشەنە هەڤاڵەمان شاجوان ئامانج شەهیدە بیێبێ کە تەمامی شناسنامەکەیش پی جۆرەنە:
ئەشناسیێ بە: ڕووهەیڤ ڕۆناهی
نامێش: شاجوان ئامانج
یاگێ جەئەڎابییەی: سلێمانییە
نامێ باوانی: سەیران – ئامانج
کات و یاگێ شەهیدبییەی: 27و تشرینو یەکەمو 2019ی جە قەندیل
هەپەگە بە بایەخ و ستاییشەوە باسش جە 'ڕووهەیڤ ڕۆناهی'ێ کەردەن و دەستنیشانیش کەردەن: "ئاڎە جە شارو سلێمانیێ سەر بە پانیشت (باشوور)و کوردستانی جەئەڎێ بییە و چێرو کاریگەری کۆشای ئازادی پەکەکە و فەلسەفەو ڕێبەر ئاپۆ-یەنە دژ بە ئەرەگێرتەی مدراوە و جە 2017نە پەیوەستەو ڕێزەکانو گەریلای بییە. هامڕامان ڕووهەیڤە بە وێپەروەردەکەردەی و چنەئامای وێش هەر زووبییە بە گەریلایێوە شارەزا و فیداکارانە مەکۆشێ و بیێ بێ بە نمونە پەی گەریلا هامڕاکانش و ورە و مۆڕاڵشان پنە مەبەخشێ. هەڤاڵەمان هەرگیز ئەرەگێرتەیی تورکیاش قبوڵ نەکەرد و دژش مدراوە و تا دمایین ساتەکێ ژێوایش فیداکارانە کۆشا و ئەرکەکێش پێشەنگانە بەجا ئاوردێ. پەوکەی سەرەوەشی جە بنەماڵەکەیش و سەرجەم گەلە وڵاتپارێزەکەیمان مەکەرمێنە و بەڵێن مڎێمێنە ئامانجەکەیش بەدی باوەرمێنە".
یاگێ ویروستەیەن 4 ئەی مانگێ جە شارو سلێمانیێ پرسە پەی گەریلا ڕووهەیڤ-ێ نریابێرە و خەڵکو سلێمانیێ و دەوروبەریش پۆل پۆل و دەستە دەستە ئەواوەجەمی سەردایسشان کەردەبێ.
جە پەرسەکەنە چەنڎین وتارێ پێشکەشێ کریێ بێنێ و ئەڎا و تاتەو شەهیدێ قسێشان کەردێبێنێ و سەرەڕاو سپاسگوزاری جە خەڵکی واتەبێشان: شاجوانە تەنها شەهیدەو بەنەماڵەکەیشان نییەنە بەڵکو شەهیدەو سەرجەم کوردیەنە و سەربەرزێنێ بە شەهید بییەی کناچەکێشان".
سەرەڕاو دمایی ئومای پەرسەکەی بەڵام دیسان خەڵکی ۆڵاتپارێز و شەهیدپەروەر سەردای یانەو شەهێدێ مەکەرانێ و هامسۆرزی و هامخەمی وێشان پەیشان نیشانە مڎانێ.ئەرکو زوانی چیٛشەن؟

ئەرکو زوانی چیٛشەن و ئانزان چەنی هەرمانەکاش بە زوان جابەجا مەکەرۆنە و زوان ئەشناسەکێ چەنی ئەرک و زوانیشا دەستنیشان کەردەن؟

ئەرکو زوانی ئا هەرمانیٛنیٛ کە ئانزان بە زوان جابەجاشا کەروٙنە، ئی هەرمانیٛچە فرەفریٛنیٛ و پیٛچیێنیٛ هەنگەریرە، فرە وردیٛنیٛ بەئاسانی جیا نمەکریاوە، وەلیٛ زوان ئەشناسەکیٛ کوٙکیٛنیٛ سەرو ئی حەوت ئەرکەیە:
زانیاری و هەواڵیاونای: ئەرکی سەرینی زوانین، قسیٛکەر زانیاری دەربارەو دەورو پەشتو ویٛشەو وەڵاو کەرۆوە، قسیٛکەر سەرچەمەو زانیاریەکان بەخشوٙشا بە گوٙشگیٛری، قسیٛکەرگەرەکشا ڕاسی و دروسی یام نادروسی هەواڵەکەی بیاونوٙ، دماو ڕستەو هەواڵیوە (.) خیٛڵێوە منیەمیٛرە. پیٛسە: وەزی وەشیٛنیٛ. ڕاسواتەی وەشەن. پەرسکەردەی: مەبەست جە پەرسکەری دەسکەوتەی زانیارین، بەنونگەو پەرسیٛوە متاومیٛ زانیاری تەمامما دەس بگنوٙ سەرو چیٛوێ هەکە زانیاریما نیا سەرش، وەختو پەرسیٛنە گوشگیٛر سەرچەمەو زانیارین، پەرسکەر گەرەکشا زانیاری بژنەووٙ، نیشانیٛ پەرسیٛ دمایی ڕستەو پەرسێوە نریوٙرە، کەی ملی پەی لوٙکەندەی؟ داخوٙم ئاروٙ هەرمانەما دەسگنوٙ؟
هەست بەروستەی: بەروستەی هەستو شعورو ئارەزو وەشڵەی ویٛن پەی دەوروپەشتیت، ئینەیچ پەی حاڵەتو وەشین یام ناوەشی، ساڎەتەرین هەست بەروستەی جە ڕستەی سەرسامیەنە بەرگنوٙ کە بەدوویٛ تەشکیٛ ویٛش مرمانوٙ: حاڵەتو وەشی: چی جوٙرە قسانە یام ڕستانە هەست بەوەشی کەرینە پیٛسە “هەربژیوی، ئافەریم، ئوٙخەیش. ئۆخەیش ئارۆ یاوانی بە توٙ. ئوٙخەی نەمەردم عەزرەت جە نوٙوە تیٛردەسم ئاوەرد گەردەنو توٙوە. ئافەریم پەی ویٛتو شێعریٛت. هەربژیوی پەی گورانیێوە واتەت. حاڵەتو ناوەشی: قسیٛکەر هەست بەناوەشی مکەروٙ چەنی دەورو پەشتیش، نمونەو سەرسامی ناوەشی” ئاخ، ئۆف، ئای ” ئاخ دنیای بیٛوەفا چیٛشت پەنە کەردیمیٛ. ئۆف جەدەسو بیٛکاری هەراسانیٛ بییەمیٛ، ئای چنڎە نەوەشنا!
داواکەردەی و هەرماندای ملەرە: کەسی یوەم داواکەروٙ ئەو کەسی دوەمی کە هەرمانێوە بکەروٙ، قسیٛکەر داواکەروٙ گوٙشگیٛری پەی ئانەی هەرمانێوە بکەروٙ، گوشگیٛریچ هەرمانەکیٛ پوٙڕنوٙ ” چایەکەیت بوەرە. وانەکەیت بوانە. بەرەکەی بوزەرە.
پۆڕنای ؛ جابەجا کەردەی: قسیٛکەر ویٛش هەرمانەکیٛ پوٙڕنوٙ، یانی پوٙڕنای چەپەوانەو داواکەردەین، ویٛش هەرمانەکیٛ پوٙڕنوٙ؛ نمونە: قەسەمم واردەن وێم هەرمانەکیٛ بکەرو. مەشوٙ ویٛم کتیٛبەکەی بنویسو. ئەشوٙ ویٛم بلو هیٛزمەکا باوەرو. داوا نمەکەروٙ گوٙشگیٛری تا هەرمانەش بڎو ملەرە.
ئەرکی کوٙمەڵایەتی: یاگە وەشکەردیچش پەنە ماچا، ئینە جەگردی سادەو وەروەڵاوەن، یانی ئانزان ڕوانە دلیٛ خەڵکینە مەی و ملوٙ، سلام کەروٙ وەنەشا وەشی و تشی و هەواڵپەرسی کەروٙ چەنیشا، ئەگەر مامەڵەت وەش بوٙ و سەرو زوانت شیرین بوٙ ویٛت بەری وەرۆ لاو گردو خەڵکیوە، یاگیٛ ویٛت چەسپنی و وەشەشکەری: سلام کەردەی، وەشەنی خاسەنی، سەوا خەیر، هەواڵپەرسی، ڕوٙتان وەش، شەوەتان وەش… ئتر ئەپی جوٙرە.یەرەکە: جە هەورامان ژمارێۋ چەکدارێ ئێرانی کوشیێنۍ و بریندارێ بیێنۍ

یەرەکە ئاشکراش کەرد: "جە هەورامان ژمارێۋ چەکدارێ ئێرانی کوشینۍ و بریندارێ بیێنۍ و ڕژێمو ئێرانی ڕاستییەکان پەردەپۆشێ مەکەرۆنە".

میانگەو یاۋنەری و چاپەمەنی یەکینەکێ ڕۆژهەڵات (وەرهۆرز) و کوردستانی (یەرەکە-YRK) بە ۋەڵاکریای لەشکەری ئاشکراش کەردەن: "جە سەرۋێرەگاو 20و تەمووزی ۋیەردەی، جە هەورامان-و تەخت-ی، جەنگ جە میانو گەریلاکانشانە و چەکدارەکێ ڕژێمو ئێران-یەنە ڕووەش دان. جە جەنگەکەنە ژمارێۋ چەکدارێ ئێرانی کوشینۍ و بریندارێ بیێنۍ بەڵام ژمارەی تەمامشان و شناسنامەکێشان نەزانیێنێ و هاموەخت گەریلاکێمان بێزیانێ بیێنۍ و بە سڵامەتی گێڵێنێۋە بنکێ و بارەگاکانشان. ڕژێمو ئێرانی جە دمای جەنگەکەی دەستش دان شێۋنای ڕاستییەکان و ۋەڵاکەردەی هەۋاڵێ ناڕاستێ دلێ گەلیەنە و پەی جۆرە جە چوارچێۋەو جەنگی تایبەتی و دەرونیەنە گەرەکشەن یەرەکەی سیاۋ نیشانە بڎۆنە. ئێمە سەرجەم شێۋنای ڕاستیەکان و ۋەڵاکەردەی هەۋاڵێ ناڕاستێ ڕژێمی ڕەتێ مەکەرمێۋە و بە دوور جە ڕاستی جەقەڵەمشان مڎمێنە و مشیۆم گەلەکەمان و هیچ کەس ولایێ باۋەڕ بە چەۋاشەکاریەکانو ڕژێمی نەکەرانێ و پنەشان هۆرنەخەڵەتیانە".
هەر جە ۋەڵاکریاکەشەنە (یەرەکە-YRK) دەستنیشان کەردەن: "جە 22 و 23 تەمووزی ۋیەردەی بە شەۋێ و بەڕۆچ باڵەپڕە جەنیگیێ و سیخوڕیەکێ ڕژێمە ئەرگێرەکەو تورکیای سەرو کەش و کۆ (ئاسۆس)یەرە سوڕیێنێۋە، بەڵام بۆردومانشان نەکەردەن".نزیک بە 500 هەزارێ تووشێ کۆرۆنا-ی بیێنێ و 115 هەزارێ وەشێ بیێنێ

ئامارەکێ نیشانەش مەڎانێ کە جە جیهانەنە نزیک بە 500 هەزار کەسێ تووشێ ڤایرۆسو نەوەشی کۆرۆنا-ی بیێنێ و هامکات 115 هەزار کەسێ هۆرگێرێ ڤایرۆسەکەی وەشێ بیێنێ.

پەتا یان نەوەشی (کۆرۆنا ڤایرۆس)ی ساڵەو 1965 کرستیانی ئێزیاوە و چەنڎین جۆرێش هەنێ کە زیاتەر ئاژەڵێ گواندارێ و باڵندێ تووشێش بانێ. بەڵام 7 جۆرێ جە ڤایرۆسەکەی هەنێ کە مرۆڤی تووش مەکەرانێ و دماینشان (Covîd-19)ن کە مانگەو دیسامبەرو 2019ی جە شارو ووهان-و چینی-ی سەرشهۆردا و ئا وڵاتەشە وستەنە زەحمەتی و بەهۆشەوە هەزاران کەسێ گیانشان جەدەستدا و دەیان هەزار کەسێ تەرێ هۆرگێرێ فایرۆسەکەی بیێ. ئیتر جە چینەوە ڤایرۆسەکە جیهانەرە وەڵاو بییەوە و سەدان هەزار کەسێش تووشی کەردێ.
بە پاو دمایین ئامارەکان، ئارۆ جە جیهانەنە نزیک بە 500 هەزار کەسێ تووشێ ڤایرۆس و نەوەشی کۆرۆنا-ی بیێنێ و هامکات نزیک بە 115 هەزار کەسێ کە هۆرگێرێ ڤایرۆسەکەی بیێنێ، تەندروستیشان بەدەست وستنەوە و وەشێ بیێنێ. تا بە ئارۆ جە دمای چینی، ئیتالیا، ئیسپانیا، ئێران، فەڕەنسا، ئەمەریکا، بەریتانیا و هۆڵەندا فرەتەرین زیانێ گیانیێشان بیێنێ بە ئی جۆرە: ئیتالیا 7 هەزارێ 503 کەسێ، ئیسپانیا 3 هەزارێ 647کەسێ، ئێران 2 هەزارێ و 77 کەسێ، فەرەنسا هەزار و 331 کەسێ، ئەمریکا هەزار و 32 کەسێ، بەرتیانیا 463 کەسێ و هۆڵەندا 356 کەسێ.
ڤایرۆسەکە (Covîd-19) زیاتەر کەسانێ تووشێش مەبانێ کە تەمەنشان ئینا میانو 45 تا 56 ساڵییەنە و بەڵام مەتەرسی فرە گەورە سەرو ئا کەسانەوە هەن کە تەمەنشان جە 65 ساڵێ زیاتەرەن یان کەسانێوە کە هازی و وەرگیری جەستەیشان لاوازەن یاخود نەوەشیێ درێژخایەنێشان هەنێ. جە حاڵەتی فرە دەگمەنە نەبۆنە نەوەشیەکە تووشو کەسی لام (جەوانی و ) زاوڵان نمەبۆنە.
یاگێ باسیەنە، شارەزێ نەوەشیەکەی مەواچانێ:" 4 تا 5 ڕوێنە نیشانەکێ نەوەشیەکەی بەربگنانێ، بەڵام بڕێ جارێنە پنەوازی بە 14 ڕوان هەن تا نیشانەکێش بەربگنانە و حاڵەتێ دەگمەنێچەنە هەنێ کەسانێوە کە هۆرگێرێ ڤایرۆسەکەیەنێ بەڵام بە وێشان نمەزانانە. ڤایرۆسەکە جە ڕاو پژمەی، کفەی، تەوقەکەردەی جە کەسێوی پەی کەسێویتەری مەفاڕیۆوە، یان بەکاربەردەی کەلوپەلێ کەسی تووشبییەی یان ئا کەلوپەلێ و ئامێرێ کە جە ڕاو کەسی تووشبیەی ئالودێ ڤایرۆسەکەی کریێنێ بە خێرایی مەفاڕیۆوە. کۆرۆنا بەگردی جە بەرو لاشەیەنە چەنڎین سەعاتێ و دلێ جستەی بەهێزیەنە 24 سەعاتی مەژیۆونە و ئەگەر جەستە بەهێز ببۆنە زاڵ مەبۆنە سەرشەرە. چونکە کۆرۆنا جە ڤایرۆسەکێ تەرێ کە هەڵامەتی تووشو مرۆڤی مەکەرانێ لاوازتەرەن و قوربانیەکێش کەمتەرێنێ، بەڵام تەشەنەکەردەکەیش جە ڤایرۆسەکێ هەڵامەتی هەر فرە خێراتەرەن. قوربانیەکێ ڤایرۆسەکەی جە وڵاتێو پەی وڵاتێوی تەری جیاوازێنێ. جە ئارۆنە چین، ئێران و ئیتالیا، ئیسپانیا، فەرەنسا، ئەمەریکا، بەریتانیا، هۆلەندا و ئەڵمانیا ئینێ ڕیزبەندی یەکەمەنە و فەرتەرین قوربانیێ نەوەشیەکەیشان هەنێ.نزیک بە 6 ملیۆنێ کرێکارێ بەریتانیێ داۋاو ئازادی ئۆجالان-یشان کەرد

یەکێتیی سەندیکاکێ بەڕیتانیای کە نمایەندەیێ نزیکە بە 6 ملیۆنێ کرێکارێ ئا شانشینەیە مەکەرۆنە داۋاو ئازادی ڕابەر ئۆجالان-یش کەرد و پەشتیۋانیش پەی کوردی دووپات کەردەۋە.

شەۋێ ۋیەردێ جە شارو برایتۆن-ی کە سەر شانشینو بەریتانیا-یەن، کۆنگرەو یەکێتیی سەندیکا کرێکاریێ و بازرگانیەکێی (TUC) ئا شانشینەیە ڕێکۋزیا و جە میانشەنە ئازادی ڕابەر عەبدوڵا ئۆجالانی وپەرسەو کوردی ئاژێ سەرەکیێ بێێ. هەزاران بەشداربیێ کۆنگرەکەی بە یەکدەنگ و بە بەرزکەردەی لافیتێ، پۆستەرێ و ۋێنەکێ ئۆجالانی، ۋازیارێ ئازادی ڕابەر ئۆجالان-ی بێنێ. هاموەخت بەشدربیەکێ کۆنگرەی جارێۋی تەر پەشتیۋانی ۋێشان پەی پەرسەو کوردی دووپات کەردەۋە و ۋازیارێ بێنێ مافەکێ کوردی بەزوویی دەستەبەرێ ببانە.
یەکێتیی سەندیکا کرێکاریێ و بازرگانیەکێی (TUC) بەریتانیای، 50 سەندیکێ جەۋێ مەگێرۆنە و نمایندەیی 5 ملیۆنێ و 600 هەزارێ کرێکارێ و زەحمەتێکشێ بەریتانیای مەکەرۆنە. یەکێتییەکە جە 1868ەۋە مەرزیانەرە و جە بوارە سیاسییێ، ئابوریێ و کۆمەڵایەتیەکانە کاریگەریش فرەش سەرو حکومەت و دەسەڵاتداری و گلێرگەی بەریتانی هەن.
یەکێتیی سەندیکا کرێکاریێ و بازرگانیەکێی (TUC) بەریتانیای یەکەم جارش نییەن ۋازیاری پە ئازادی ئۆجالانی نیشانە مڎۆنە و پەشتیۋانی جە پەرسەو کوردی مەکەرۆنە، جە ۋیەردەنە جە کۆنگرە، کۆنفرانس و چالاکییەکانشەنە هەمیشە هەمان داۋاکاری و ۋازیاری و پەشتیۋانیش نیشانە دان.جە ئێزیدخان ئاسایش-و ژەنێ ئێزدیێ مەرزیارە

جە شەنگال بە فەرمی ئاسایش-و ژەنێ ئێزدیێ سەر بە ئاسایش-و ئێزیدخانی مەرزیارە.

جە شارو شەنگالی سەر بە هەرێم-و ئێزیدخانی، پەی زیاتەر خزمەتکەردەی بە ژەنێ و گلێرگەی ئێزیدی، جە ئاسایش-و ئێزیدخان-یەنە، بە فەرمی ئاسایش-و ژەنێ ئێزدیێ مەرزیارە.
جەی بارەۋە سوعاد کیرێت، ئەندامە جە ئاسایشەکەنە بە ڕۆژنیوزیش ۋاتەن: "یەکەم جارەن، کە ژەنێ ئێزیدییە دلێ ئاسایش-یەنە ئەرکدارە ببۆنە و هامبەشانە چەنی پیای ئێزیدی ئەرکش بە جا باۋەرۆنە. ئێمەی ژەنی و گەلی ئێزیدی شادمانێنمێ بە ئەرکداربیەکەی و بەڵێن مڎمێنە بە خاستەرین شێۋە ئەرک و فەرمان بە جا باۋەرمێنە و گەل و هەرێمەکەیمان جە هەر هێرش و پەلامارێ پارێزمێنە".
سوعادە ۋاتەنیچش: "هەڵبەتە ئینە یەکەم جار نییەن، کە ژەنی ئێزیدخانی گەل و وڵاتشان مەپارێزنانە، جە دمای 2014ی، کە یەکینەکێ ژەنێ شەنگالی-یەژەشەی مەرزیارە، سەڎان ژەنی ئێزیدیێ پەیۋەستش بیێ و قارەمانانە ڕووبەڕوو چەتەکێ داعشی بیێۋە و جەی چوارچێۋەنە دەیان شەهیدێ وبریندارێشان دێنێ. هام وەخت دمای ئەرەمەرزیای تەڤگەرو ئازادی ژەنێ ئێزیدێ-تەژەئە، سەڎان ژەنی تەرێ ئێزیدێ پەۋەستێ کاری ڕێکۋزیایی سیاسیی، کۆمەڵایەتیی و ئیداریی و ئیدۆلوژیی بیێ. پی جۆرە ژەنی ئێزیدییە، کە بە درێژایی مێژووی و بە تایبەتی سەروەختو هێرشەکەو داعش-یەنە ستەم ۋنەکریێ بێ و بێئیرادێ کریێ بێ، ڕاوجای شایستەش پنە بەخشیاۋە و ئانێچە بی بە خاستەرین وەڵام پەی دوژمنی".کرکە دەنگدارەکیٛ The vowels

کرکە دەنگدارەکیٛ (The vowels) چێشێنێ و چ ئەرک و گرنگیێوشان هەن؟

ئی دەنگیٛ وەختیٛو دروسیٛ مەبانیٛ کە هەوا دلیٛ شوٙشیٛوە مەیوٙ جبەر، ڕانە ژیکە دەنگیەکیٛ(Vocal cords) ملەریاوە، کە ئینیٛ بینەو گرد ئانزانێونە، دویٛ تاڵە دەنگییٛنیٛ. دەمێو هەوا ملوٙ پەی جبەری، ئی دوە تاڵە دەنگییٛ وەڵاویٛ مەباوە و هەوا ماڵوٙشان پوٙرەو ملەریاوە، پی جوٙرە هەوا بە گڕی(Voiced) ملوٙجبەر، پی جوٙرە گردو کرکە دەنگدارەکان ئەپیٛسنیٛنیٛ، هەم دەنگداریٛ و هەم گڕیٛ. چاگەیچەو هەناسە مەلوٙنە دلیٛو دەمی مزیوٙرە، گردکەس متاووٙ هەس ئەپی گڕی و دەنگیە بکەروٙن، ئەگەر دەس بنیوٙ سەرو بینەقاقیٛش، دەس یام گلکە ملەریوٙوە. هەناسەو دلیٛو شوٙشیٛ مەیوٙنە جبەر هیچ لەمپەرو وەربەسێوە نمەیوٙنە ڕاش، بەتایبە دلیٛو هاڵیگاو دەمینە، مەتاومیٛ بواچمیٛ زوان حالەتێوە وچانیٛ هوٙر مەگیٛروٙنە، ژڵیٛوەی چامنەش نینەن، وەلێم لچیٛ ژڵویانیٛ بەپاو کرکەکان خڕیٛ، پانیٛ مەبانیٛوە، مەیانە پەی وەری، ئیسە بەر مەگنوٙنە کە زوان بەشداریێوە فرەکەم مکەروٙنە جە کرکە دەنگدارەکانە، ڕەنگا ژڵیٛوێوی گولانە بکەروٙنە، ئینەیچ پاسەش کەردەن ئی دەنگداریٛ خاس دەمواچ نەکریانە، بەپاو لەهجەکان فاڕیایشان بەیوٙ ملرە، واتارەی وەڵینەن واتمان کرکە ڤاوڵەکیٛ مەبانیٛ بایسو پەیڎا بیەی لەهجە جوراوجۆرکانو زوانی بەتایبە زوانی ئینگلیزی و زوانی هەورامیچنە پاسەن. وەختو پەیڎابیەی و وەش بیەی ڤاوڵەکانە زوان ئینا حاڵەتو وچانیٛنیٛنە پەوکای درکنای ڤاوڵەکان ناڕەحەتەن، پەی منی هەورامی فرە سەختەن فیٛرو ڤاوڵەکانو زوانێوی لایڎەی یام بیٛگانەی پیٛسەو ئینگلیزی بونە بەئاسانی، چون زوان”tongue” هامکار نیەن چی دەمنە”وەختنە”. وەختەکارێنە زوان هامکارەن جە دروسنایو دەمواچو کرکە کوٙنسونانتەکان(بیٛدەنگەکان). پەوکای خاستەرین ڕا پەی فیٛربیەی کرکە دەنگدارەکانو(ڤاوڵ) زوانێوی تەری گوش گیٛرتەی و یەنگیٛ کەردەینListening& Imitating) ) هەتا جوان بژنەومیٛشان و بتاومیٛ بە بینی و دەم و لچ دەمواچشان بکەرمیٛنە. ئەگەر سەرنجە دەیمیٛ زوانو ئینگلیزینە جیاوازی هەن بەینو درکنای و دەمواچو دەنگە ڤاوڵەکانە جە کەسێوە ئینگلیزی بەریتانی، چەنی کەسێوە سکۆتلەندی و ئەمریکی و ئوسترالی تەمام هەس مەکەرینە بە جیاوازی دەنگە ڤاولەکانشان، چەنی ئانەیچ منی گوشگیر بە ئاسانی هەس مەکەرونە ئەپی جیاوازیە. ئی حاڵەتەیچە بەهەمان شیٛوە زوانو هەورامینە هەسش پەنە مەکەرمیٛنە(من مەواچو لوایۆ، ژاوەروٙ مەواچوٙ لوایەو، نوٙتشە مەواچوٙ لوایوە) تەماشە کەری دەنگە ڤاوڵەکیٛ هەر یوٙشان بە جورێوە بەرکەوتەن، هەر فرە بەئاسانی هەست ئەپی دەنگان مەکریوٙنەو، کە ماناو واتیٛ(کەلیمیٛ) نمەفاڕان، زانستو دەنگینە بە “ئەلۆفۆن” نامیٛ بریانە، بڕێ دەنگیٛ ڤاوڵیٛتەریچ مەفاڕیانە پیٛسەو(یٛ،ی، ێ) (مێو، مەیوٙ، مەی). ئەچی واتاریٛنە سەرشان نمەلمیٛنە. کرکە ڤاوڵەکیٛو زوانو هەورامی(و، وو، وٙ، ۆ، ی، یٛ، ێ، ە، ا) نوٙ دننیٛنیٛ، سەربارو ئانەیچ متاووٙ بواچونە کە زیاتەریٛمان هەنیٛ، چی بارەوە جوٙیای زیاتەرش گەرەکەن. دەنگە ڤاوڵەکیٛ زوانو ئینگلیزینە هەر یوشان”هەرکرکیٛو” بە چند” نویسەی letter) تەریٛ مفاڕیانە، پەی نمونەی کرکەو”، ی e” کە زوانو هەورامینە تەنیا هەر”ی دریٛژو ی کوڵ” وەلێم زوانو ئینگلیزینە بە یەریٛ تەشکیٛ ویٛش مرمانوٙ(I,e,i) (یی دریٛژ، ی کوڵ، یٛ)، یانی دەنگە ڤاوڵەکیٛو زوانی ئینگلیزی فرە ئاڵوزیٛنیٛ و بە چند دەنگێوە مفاڕیانیٛ و بە کوٙمەکو دەنگەکانو تەری” نویسە”ی وەشیٛ مەبانیٛ، وەلێم زوانو ویٛمانە ئاڵوٙزنیەن و دەمواچشان فرە ئاسانەن. زوانو ئینگلیزینە دەنگە ڤاوڵەکیٛ بە شیٛوەو جوٙتی (دوانیٛDiphthongs) دەمواچ کریانە کە جە دەنگیٛ ڤاوڵی یام زیاتەری دروسیٛ مەبانیٛ، ئی جوٙرە دەنگیٛ سەردەمێنە زوانی هەورامینە نرخەشان پەی نیێنیٛرە و بەکارشان ئاوردیٛنیٛ، وەلێم ئیسە ئانڎە گرنگیشا پەنە نمەدریوٙنە چون هەر کرکە ڤاوڵەکیٛنیٛ وزیشان سەرو یویی و ئادەنگە کە پەنەوازەن دەمواچ مەکریوٙنە، بە ڕاو بەندەی ئەوەجەما بە ڤاوڵە دوانەیەکان نیەن، چون مایەو سەروەنەشیونای و ئاڵوٙزکەردەی زوانینیٛ. وەلێم گرفتەی سەرەکیەمان بەکار ئاوردەی(ۆ) جیاتی(وٙ)، هەرپاسە بەکار ئاوردەی(ێ) جیاتی(یٛ)، کەهەورامیەکیٛو ئەودیمی، داخەم نمەشوٙ ناچاریێنە و گوٙشنەڎای مەواچانیٛ تەختەکریٛڵمان نیەن پەوکی (ۆ) منیەمیٛ یاگیٛو (وٙ) یام(یٛ) منیەمیٛ یاگیٛو(یٛ)، زانستو دەنگئەشناسی فرە هەستیارەن، نمەبوٙ هەڵەش چەنە بکەری و بیٛ باکانە سەرشەرە بلی، چون شەنەمای خراپە منیورە سەرو دەمواچو زوانی.
سەرچەمە: هەورامان نێتجە ئیدلب تورکیا و تاقمە چەتەکێش چارەنویسشان چێشەن

جە ئیدلب هێزەکێ ئەسەدی بە پەشتیوانی ڕووسیای ناوچەکان کۆنترۆڵێ مەکرانێوە و تاقمە چەتەکێ سەر بە تورکیا تەنگەتاوێ کریێنێ و چارەنوسی نادیار چەمەڕاشانە و دیار نییەن ڕوو جە کۆگەی بنیانێ و هامکات تورگیا شکستی گەورە دریان و هەمان چارەنویس بەڵام سیاوتەر چەمەڕاشەن.

جە ئیدلب تورکیا و تاقمە چەتەکێش چارەنویسشان چێشەن
جە ئیدلب هێزەکێ ئەسەدی بە پەشتیوانی ڕووسیای بەخێرایی ناوچەکان کۆنترۆڵێ مەکرانێوە و تاقمە چەتە ئەلقاعدەی و داعشی سەر بە تورکیا تەنگەتاوێ کریێنێ و چارەنوسی نادیار چەمەڕاشانە و دیار نییەن ڕوو جە کۆگەی بنیانێ و هێزەکێ ئەسەدی هێڕشێ مەکەرانێ سەرو هێزەکانو تورکیا و بەهۆشەوە چەندین سەربازێ تورکێ کوشیێنێ؟
جە پارێزگاو ئیدلب-ی سات بە سات هێزەکێ ڕژێمو ئەسەدی بە پەشتیوانی ڕووسیای بە خێرایی ناوچەکان کۆنترۆڵێ مەکرانێوە و دەستگا یاونەریەکێ ڕژێمێی ئاشکراشان کەردەن: جە چەند ڕوی ویەردێنە هێزەکی سوریای ڕووبەرێوی 600 کیلۆمەتر چوارگۆشەشان جە چەتەکان پاککەردەنەوە و تەنها 10 کیلۆمەترێ جە دلێ شارو ئیدلب-یەوە دوورێنێ. بەی تەورە تاقمە چەتە ئەوامەنەکێ ئەلقاعدەی و داعشی کە سەر بە تورکیایەنێ تەنگەتاوێ کریێن و هێزە ئەرەگێرەکێ تورکیای پەی پارێزنایشان هیچشان پنە نمەکریۆنە و ئانەیچە کارێش کەردەن ئا تاقمە چەتێ چارەنویسشان بە بومولێڵی بمانۆوە و دیار نییەن دمای کۆنترۆڵکەردەی پارێزگاکە بەچ شێوازێ وێشان قوتار بکەرانێ و ڕوو جە کۆگەی بنیانێ؟ چەمدارێ سیاسی و شارەزێ جە بوارەکەنە ئاشکراشان کەردەن: "وەرەرەلوای هێزەکێ ڕژێمو ئەسەدی و شکستدای تاقمە چەتەکان، جە ڕاستیەنە شکستدای تورکیایەن. چونکە تاقمە چەتەکێ ئیدلب-ی بە گردی و هەیئەت تەحریر ئەلشام/ جەبهەت ئەلنوسرە-ی بە تایبەتی ڕاستەڕاست سەر بە تورکیایەنێ و فەرمانبەردارێ ئەردۆغان-یەنێ و ئەجندێ و پیلانێ تورکیای جە ئیدلب و ناوچەکەنە کەردەیی مەکەرانێ. جە ئانەیە زیاتەر هێزەکێ ڕژێمو تورکیا نەک نمەتاوانە تاقمە چەتەکان بپارێزنانە بەڵکو نمەتاوانە وێچشان جە یورشەکانو ئەسەدی بپارێزنانە. جەی چوارچێوەنە هێزەکێ ئەسەدی جەندێن جارێ هێرشیان کەردەن سەرو هێزەکانو سوپا ئەرەگێرەکەو تورکیا و بەهۆشەوە چەندین سەبازێ کوشیێنی و بریندارێ بیێنێ، کە دمایین هێرششان ئارۆ بێ کە کوشیای 5 سەربازێ و برینداربییەی چەندین سەربازێ تەرێش ونە کەفتەنەوە. هەڵبەتە ئەی بارودۆخە قوناغێوی نوینش جە ناوچەکەنە ئاوردەن ئاراوە و تورکیا و ڕووسیا کە جە ویەردەنە سەرو فرە بابەتان و دۆسیان سەبارەت بە سوریای هامڕێ بێنێ ئاوردێنێ ڕووبەڕوو هەنتری. جەی بارودۆخەنە تورکیای و ئەردۆغانی سەرۆکش بێجگە جە هات و هاواری و هەڕەشێ بێکردارێ دژ بە سوریای و ڕووسیای هیچشان بارەنە نەبییەن و ئانەیچە جە لایێوە زیاتەر هاندەرەن تا ڕژێمو ئەسەدی گۆڕ بە هێرشەکانش بڎۆنە، جەلایوی تەرەوە تاقمە چەتەکێ هەیئەت تەحریر ئەلشام/ جەبهەت ئەلنوسرە-ی زیاتەر بێهومێڎێ ببنانە و هەوڵ بڎانێ تا ویر جە ڕێچکە و دەریچێوی پەی ڕزگاربییەشان بکەرانێنەوە. بەڵام دیار نییەن تەوانایی ئێستەی ئەڵتەرناتیڤی و وێ قوتارکەردەیشان هەن یان نا؟
تاقمە چەتەکێ ئدلبی کامێنێ:
سوپاو فەتح-ی
سوپاو فەتح-ی تاقمگەلێوی چەتێنێ چەنی ڕژێمو سوریای و هێزەکێ سوریای دیموکراتیکی ئینێ جەنگەنە. جە 2015نە چەندین تاقمە چەتێ کە گرنگتەرینێشان برێتینێ جە "ئەحرار شام، توگای حەق، جیش ئەلسونە، ئەجناد ئەلشام، فەیلەق ئەلشام و جەماعەت ئیمام بخاری" بە پشتیوانی تورکیا چێرو چەترەو سوپاو فەتح-ی کۆبێوە و دەرەنجام بە پەشتیوای تورکیای و ئەمەریکای و ئەورووپای پارێزگاو ئیدلیب-یشان کۆنترۆڵ کەرد.
هەیئەت تەحریر ئەلشام
دمای ئانەیە جەبهەت ئەلنوسرە سەر بە ئەلقاعدەی چوون تاقموێوی تیرۆریستی ئەشناسیا، جەبهەکە خێرا نامەکێش فاڕا پەی نوسرە، جەبهەت ئەنسارەدین، جەیش ئەلسونە، فەیلەقی نورەدین زەنگی و دەرەنجام چوون هەیئەت ئەلتەحریر ئەلشام وێش ئەشناساوە.
بەرەو ئازادیوازی سوریای
دمای ئانەیە ڕژێمو سوریا جە پانیشت وڵاتی، بەتایبەتی جە هەرێمەکەێ دەرعا، قەنیترە، غوتە و قەلەمون-ش کۆنترۆڵێ کەردێوە و بەشێو جە گروپە چەکدارەکان شیێ ئیدلب و جە بە پێشەنگی تاقمە چەتەکانو نورەدین زەنگی و ئەحرار ئەلشام-ی پێوەرە بەرەو ئازادیوازی سوریا-شان دروست کەرد.
بەرەو ئازادی نیشتیمانی
تاقمە چەتەکێ فەیلەق ئەلشام، شەهید ئەلئیسلام، جەیش ئەلنوخبە، جەیش ئەلسانی، فیرقەی حوریە، فەوج ئەلئەوەل و ئاخیرین، جەیش نوسرە، فرقە ئیدلب پێوەرە کۆبیێوە و بەرە ئازادی نیشتیمانی-شان دروست کەرد.
چەکدارە ئەوەمەنەکێ داعشی
تاقمە ئەوەمەنەکێ داعشی چوون، ئەنسار ئەلتەوحید، جەش ئەلملاحم، جوند ئەلشەریعە، ئەنسار ئەلحەق، فەیلەقی ئەبوبەکر سدیق، جەش ئەلبادیە، جەش ئەلساحل، سریە ئەلغوربە، سریە ئەبوعبێدە جەراح کۆبیێوە و حوراس ئەلدین-یشان دروست کەرد کە مای داعش بە توندڕەوتەرین گروپی تیرۆریستی مشناسیانە.
حزبی ئیسلام تورکستانی
حزبی ئیسلام تورکستانی کە ئەندامەکێش خەڵکو کۆمارە تورکەکانو ئاسیای میانی-یەنێ و جە ناوچەو خسر ئەلشغور-و ئیدلب هێزشان هەن و کاریگەرێنێ. ئی تاقمە چەتە چەکدارەکێشان بەشداریشان جە جەنگەکانو سوریایەنە کەردەن و چەکدارەکێشان وەڵتەر فێشتەر دلێ داعش-یەنە بیێنێ.
چیچانیەکێ
چیچانیەکێ جە تاقمەکانو موهاجرین، سوپای ئەنسار، جوند ئەلشام، جەیش عەسرا و ئەجناد ئەلقەفقاز-ی پێکمەیانێ و تاقمگەلێوی توندڕەوێ و چەتەگەریەنێ و ڕووسیا بە بییەیشان جە سوریا فرە قەڵس و بێزارەن و ئاواتەوازەن هەرچی زووتەر دلێنەبەرۆنەشان.
سوپاو نیشتیمانیی سوری
ئی سوپا کە بەنام سوپاو سوریای ئازاد-یچ جە وێش مەگێرۆنە، گرنگتەرین تاقمە چەتەن کە ڕاستەڕاست ڕژێمە ئەرەگێرەکەو ئەردۆغانی پەشتیش پنە مەبەسۆنە و ئامرازێوی هەرزان و بەکرێگیریان پەی کەردەیی کەردەی فراوانوازی و سەپنای هەگەمون و ئەرەگێرتەیی ئا ڕژێمیە جە ڕۆژاڤاو کوردستانی و سوریایەنە. ئی تاقمە چەتە جە جەرابولس، باب، عەزاز، عەفرین، گرێسپی و سەرێکانی و چەنڎین ناوچێ تەرێنە دژ بە کوردی جەنگیێنێ و پەی ئەرەگێرتەی ڕۆژاڤای سورەو وەرلەشکرەکەو تورکیای بیێنێ و تا ئارۆچ هەمان ڕۆڵ و مسیۆنشان هەن و دەیان کەردێ قێزەونێ و دژە ئانزانیێشان وەرانوەرو کوردی ئەنجامێ دێنێ و سەڕەڕاو تاڵانکەردەی یانەوبان هاوڵاتیان و شوێنای ژیوگەی و ئاسەوارەکان، داردەستی سەرەکی بییەن پەی فاڕای دیموگرافیاو ڕۆژافای و بەزۆر کۆچ پنەکەردەی خەڵکەکەیش و ئاوردەی خەڵکی بێگانەی سوری، عەرەبی، تورکومانی، چیچانی و ئیغوری و ئاسیای میانی پەی یاگێشان.
دلێ ئی بەنام سوپاو نیشتیمانیی سوری-یەنە تاقمگەلێوە چوون، فەیلەق ئەلشام، فرقەت ئەلحەمزە، ئەحرار ئەلشەرقیە، جەیش ئەلئەحرار، توغاو سوڵتان مورادی، توغاو سەڵاحەدین ئەیوبی. ئەحرار ئەلشام، حەرەکەت ئەلحەزیمەی، نورەدین زەنگی، سوپاو ئیسلامی، سوپاو موجاهدینی، توغاو فاروقی، حەرەکەت ئەلموجاهیدینی، توغاو فاتح سوڵتان محەمەدی، توغاو سەمەرقەندی، حەرەکەت ئەلشامیە، سەربازێ ئەلشومال ئەلعەزازی و حەرەکەت ئەلنەخبەی یاگێشان گێرتێنە.
دمای کۆنترۆڵکەردەی ئیدلیب-ی چارەنوسیشان
جە ئیسەنە باس جە زیاتەر جە 100 هەزارێ چەتێ چەکدارێ دڕندێ و توندڕەوێ و سەدان هەزارێ جە ئەندامێ خانەوادەکانشان مەکریۆنە کە تورکیا جە ئیدلیب پەشتیوانشان. ئی چەکدارێ و خانەوادەکێشان فێشتەرشان وڵتەر جە شارەکێ سوریای پێسەو حەما، دەرعا، قەنیترە، دیمەشق، غوتە، حەلەب، ڕەققا، دێرزوور و تەدمر-ی بیێنێ و بە فیت و پیلان و بازاری تورکیای و بەڕێککەوتەی چەنی سوریای و ڕووسیای ئاوریێنێ ئیدلیب و حەلەب و ئیسە 90٪شان جە ئیدلب مۆڵێ درێنێ. بەڵام بە تەماشاکەردەی ڕەوتو ڤییەر و ڕوودایەکێ ئیدلب-ی و بەخێرایی وەرەرەلوای هێزەکێ ئەسەدی و شکستدای تورکیای و تاقمە چەتەکانش، پاسە دیارەن کە زوو یان دێر پارێزگاکە جەلاو دەسەڵاتداری شامی و بە پەشتیوانی ڕووسیا و ئێرانی کۆنترۆڵ بکریۆن. بەڵام ئەگەر ئانە ڕووەشدا ئایا تاقمە چەتەکێ و خانەوادەکێشان چارەنویسشان چێش مەبۆنە؟ ئایا وێشان مڎان بەدەستەوە؟ یان تا دمایی مەنجەنگان؟ یاخود دەربازێ تورکیای مەبانێ؟ یان جە بازاریێوی نونە دەربازێ ناوچە ئەرەگیریاکێ ڕۆژئاڤای مەبانێ؟ یان دەرەنجام میانەشان چەنی تورکیای تێکبشۆنە و چەنی هەنتری بگژیانێ؟ یان تورکیا هەوڵ بڎۆنە دەربازێ وڵاتانێوی تەری چوون لیبیا-شان بکەرۆنە؟ شارەزێ و پسپۆڕێ بوارەکەی ئینێ جە ئا باوەڕەنە کە سەرجەم سیناریۆ و ئەگەرەکێ بە ئەوەکریای ئازیێنوە و ڕەنگەن هەر ئان و سات یۆشان ڕووە بڎۆنە، بەڵام جە سەرجەمشانە تاکە زیانمەند و قوربانی هەرزان و بێبایەخ تاقمە چەتەکێ و کەسوکارشانێ و بەشێوازێ جیێ جیێ دلێنەشیەیشان حەتمیەن و چارەنویسی فرە سیاو چەمەڕاشانە.
تورکیا جە ئیدلیب چارەنویسش چێشەن
بێگومان پەی هەر کەس و لایێ ئاشکران بە سیاستە هەڵەکانو ئەردوغانی و دارودەستەکەیش تورکیا وێش جە سوریا بە گردی و ئیدلب-بەنە بە تایبەتی گرفتار کەردەن و ئینارە دلێ زەلکاوێ هەسێنە ڕوو بە نوقم بییەن و هامکات کەوتەن میانەو تەوەن ئاسیاو ڕووسیای و ئەمەریکای بەردەوام هاڕانەش. جە هەمچنینن بارۆدۆخێوەنە تورکیا و ئەردۆغان دۆڕیێ یەکەمێ مەباننێ و ئایندە و چارەنویسی سیاو چەمەڕاشانە. بەدڵنیایەوە تورکیا و تاقمە چەتەکێش جە ئیدلیب-نە چ چارەنویسێوشان ببۆنە، بێ هیچ دوەدڵی و گومانێوە جە عەفرین، باب، جەرابولس، سەرێکانی و گرێ سپی چەنڎین قاتێ زیاتەر چارەنوسی بەڎتەر چەمەڕاشانە و بەگردی پەی تورکیای ڤییەر و ڕوودایەکێ تەنها بە ئیدلیب و سوریایەوە نمدرانێوە و بێشک زوو یان دێر دەربازێ تورکیای ببانێ و جە بناغەوە پێکامای کۆمەڵایەتی، سیاسی، ئیداری و جوگرافی و ئابوری وڵاتەیە بلەرزنۆنەوە و هۆرشبشانۆنەوە و بارودۆخێو شۆنەو وێشەرە باوەرۆنە کە هیچ کەس و لایێ ویرشەرە نەئامابۆنە و ببۆنە بەسەرەتا پەی کۆتایی ئامای تورکیای.گەمارۆدای مەخمووری بەردەۋامەن و بارودۆخ سەختەر بییەن

گەمارۆدای کامپو شەهید ڕۆستەم جوودی مەخمووری جە 70مین ڕووێشەنە بەردەۋامەن و کامپنشێنەکێ بارودۆخشان سەختر بییەن و مدرامانو ئەڎایا ئاشتی کامپەکەی دژ بە گەمارۆکەی 25مین ڕووێشەنە درێژەش هەن.

دمابەدمای ئانەیە جە 17ی تەمموزو 2019ی، جە ریستورانتو هۆقەبازی جە شارو هەولێری جە ڕوودایێۋی تەم ومژاۋی-یەنە (عوسمان کۆسە) گەورە سیخوڕ و ۋەرپرسیار جە دەستگاو هەواڵگری و سیخوڕی تورکیای (میت-MĬT) کوشیا، کاربەدەستێ هەولێری سەر بە پارتو دیمۆکراتو کوردستانی (پەدەکە) بە نایاسایی و دوور جە سەرجەم پیمانە ئانزانیێ و گەردوونییەکان و زاڵمانە گەمارۆشان ۋست سەرو کامپو شەهید ڕۆستەم جوودی مەخمووری کە زیاتەر جە 12هەزارێ ئەرەنیشێ مەدەنیێش دلێنە مژیۋانە. هۆکارو گەمارۆکەی ئانەن گوایا کەسێۋی ئەرەنیشتەو کەمپەکەی بەشدار بییەن جە کوشتەی عوسمان کۆسە-یەنە. بەی تەورە پەدەکە سزای گردییەش سەپنێنە سەرو سەرجەم ئەرەنیشتەکێ کامپەکەیەرە کە دوور و نزیک پەیوەندیشان بە ڤییەرەکەیەۋە نییەن. پی جۆرە جە 17و تەمموزی ۋیەردەی تا ئیسە 70 ڕووێن، هامۆشییە و سەردای پەی کامپەکەی و بە پێچەۋانەۋە پەی هەولێری قەدەغەن. تەنانەت کرێکارێ، وانکارێ، کاسبکارێ و نەوەشێ کامپەکەی پەیشان نییەن سەردای هەولێری بکەرانێ و ئانێچە ئەرەنیشتێ کامپەکەیش ڕووبەڕوو زەحمەتی و کێشێ و ئاستەنگیێ فرێ کەردێنێۋە. سەرەڕاو سەرجەم هەوڵێ و تەقەلاکانو ئەنجومەنو دیموکراتیی گەلی و دامودەزگاکێ تەرێ جە کامپەکەنە، بەڵام پەدەکە ئامادە نییەن کۆتایی بە دۆرپێچداکەی باۋەرۆنە.
جەلایێ تەرەۋە پەی دمایی ئاۋردەی بە گەمارۆ و دۆرپێچداکەی، ژمارێۋە جە ئەڎایا ئاشتی کامپەکەی بەنیازێبێنێ سەردای هەولێری بکەرانێ و چەمشان بە کاربەدەستانو پەدەکەی بگنۆنە، بەڵام جە میانو هەولێری و مەخمووریەنە جە زاڵگەو ئاشاییش-یەنە ڕاشان ۋنەگیریا. ئەڎاکێ ئاشتی سورێ بێنێ سەرو سەردای هەولێری و چمپنەکەوتەیشان چەنی دەسەڵاتدارەکێ پەدەکەی و پەی بەدی ئاۋردەی ئانەیە جە زاڵگەکەنە چالاکیی ئەرەنیشتەیشان دەست پنەکەرد. سەرەڕاو ئانەیە کە ئارۆ 25 ڕووێ سەرو چالاکیی و مدرامانەکەیشانەرە دەرباز بییەن، بەڵام دەسەڵاتدارێ پارتی جە هەوڵێر هیچ وەڵامێۋشان نییەن. ئەڎێ ئاشتی مەخمووری جەخت مەکەرانێۋە؛ تا کۆتایی بە گەمارۆ و دۆرپێچدای کامپەکەیشان نەیۆنە دەستبەردارێ چالاکییەکەیشان نمەبانێ و درێژەش پنە مڎانێ.جە هەفتانین 16 سەربازێ تورکیای کوشیێ

جە هەفتانین گەریلا چالاکیش دژ بە هێزە ئەرەگێرەکێ تورکیای ئەنجام داۋە و جە ئاکامشەنە 16 سەربازێ کوشیێ.

میانگەو یاۋنەری و چەپەمەنی هێزەکانو پارێزنای گەل (هەپەگە)ی سەبارەت بە چالاکی گەریلاکانشان و ژەنە گەریلاکێ یەژاستار-ی کە جە هەفتانین دژ بە هێزە ئەرەگێرەکانو تورکیای ئەنجامشان دان، ئەرەیاۋنایێۋش دان.
هەپەگە جە ئەرەیاۋنایەکەشەنە ئاشکراش کەردەن: "جە بەردەۋامی جەنگو هەفتانین-یەنە، ئارۆ دووە شەممە سەعات 01:40 دەیەقێ سەرسەبای، جە بەرزایی کۆنفڕانسی گەریلاکێ یەکیەنەکێ ژەنێ ئازادێ (یەژاستار)ی و گەریلاکێمان (هەپەگە) دژ بە هێزە ئەرەگێرەکانو سپاو تورکیای چالاکیشان ئەنجام دان. گەریلاکێ جە چوار قۆڵێۋە یورشان بەردەن سەرو بنکێ و بارەگا سەربازیەکێ دوژمنی و جە ئاکامشەنە گورزی فرە قورسشان ۋنە دریان و ئانڎە کە ڕۆشن بییەنەۋە 16 سەربازێ کوشیێنێ و ژمارێۋی تەرێ بریندارێ بیێنێ، هامکات 1 زرێپۆش و 1 بێڵەی میکانیکییە (حەفارە) بە تەمامی دلێنەبریێنێ".
هەپەگە دەستنیشانش کەردەن: "جە چالاکیەکەنە گەریلاکێشان بێزیانێ بیێنێ و بە سڵامەتی گێڵێنێۋە بارەگاکانشان".ئارۆ 32مین ساڵیادو مەرگەساتو هەڵەبجە-ی و دەوروبەریشەن

ئارۆ مەرگەساتو هەڵەبجەی، خورماڵی، سیروانی و دەوروبەریشان 31 ساڵێش پەڕکەردەوە، بەڵام هێشتای زامەکێ هەڵەبجەی ساڕێژێ نەبینێ و تاوانبارەکەێش دەستگیرێ و دادگایێ نەکریێنێ و هامکات فرەتەرین داۋاکاریەکێ هەڵەبجەیەکان بەدیێ نەئامێنێ.

32 ساڵیٛ جەی وەڵتەر جە 1988/03/16یەنە و جە سەروەختو کۆتایی جەنگە وێرانکەرەکەو ئێراق ئێران-یەنە، ڕژیٛمە دژە کورد و ئانزانیەکەو سەددام حوسێن-ی بە چەکێ کۆکوشێ و قەدەغەکریێ چوون، بۆمبێ کیمیایی، ناپاڵم و هۆشەیێ هێرشش کەرد سەرو شارو هەڵەبجەی و شارچەکێ سیروانی و خورماڵی و دەگایەکێ دەوروبەریشان. چەنڎ ڕوێ وەڵێ مەرگەساتەکەی هێزەکێ ئێرانی بە هامکاری چەنڎ لایەنێ کوردیێ پانیشتو کودستانی هێرشان کەردەبێ سەرو ناوچەکەی و گێرتەبێشارە. سەددام و ڕژێمەکەش هێرش و ئەرەگێرتەکەیشان کەرد بەبەهانە تا قەدەغەتەرین چەکێ جە ئاستی جیهانیەنە کە بۆمبێ کیمیایی و ناپاڵم و هۆشەیێنێ دژ بە هەڵەبجەیەکان بەکارباوەرۆنە. جە هێرشەکەو سەرو هەڵەبجەی و خورماڵی و سیروانی و دەوروبەریشانە بە دەیان باڵەپڕێ جەنگێ بەشدارێ بێنێ و هامکات باس جە ئانەیە مەکریۆنە کە جە هێرشەکەنە موشەکێ زەمین بەزەمینێ بەکاربریێنێ. جە دەرەنجامو هێرشەکەیەنە گەورە مەرگەساتێو کەوتەوە کە زیاتر جە 5 هەزار کەسێ شەهیدێ و نزیک بە 20 هەزار کەسێ تەرێ بریندارێ بیێ. هاموەخت دەیان هەزارێ جە خەڵکو هەڵەبجەی، خورماڵ، سیراون، بیارێ، تەوێڵێ و سەرجەم دەگاکێ هەڵەبجەی و هەورامانی و دەوروبەریشان ئاوارەێ وەرهۆرزو کوردستانی و ئێرانی بیێ و جە بارودۆخی سەختەنە جە ئۆردوگاکانە یاگەگیریرێ بیێ. هەرپاسە شارچەو سەیدسادقی کە نزیکەن جە هەڵەبجەی و هێزەکێ ئێرانی و لایەنە کوردیەکێ بەهیچ شێوازێ توخنش نەکەوتێ بێنێ، ڕژێمو سەددامی بە دەرفەتش زانا و وێرانش کەرد و سەرجەم ئەرەنیشتەکێش کە هەزاران بێنێ ئاوارەو پانیشتی بی.
جە ئارۆنە سەرەڕاو ئانەیە 32ساڵێ دەربازبییەن سەرو مەرگەساتەکەیەرە و هەووەبجە بییەن بە پارێزگا، بەڵام هیشتا زامەکێ هەڵەبجەی و خورماڵی، سیروانی و بیارێ و تەوێڵێ و سەیسادقی ساڕێژێ نەبینێ و خەڵکەکەشان قەرەبووی ماددی و مەعەنەوی نەکریێنێوە و هێشتایچ وێرانی بە سیماشانەوە دیارەن، هێشتای بریندارەکێ کیمیاوارانی چارەسەر نەکریێنێ و زامەکێشان بەسۆنێ و هەر ماوێو جارێو یۆشان یان یوەشان تراژیدیانە گیانش مەسپارۆنە. هیشتای سەدان کەسێ بێسەرو شۆنێنێ و سوراخشان نییەن. هێشتای هاوڵاتیێ هەرێمەکەی گلەیێشان هەنێ و فرەتەرین داۋاکاریەکێشان کەردەیی نەکریێنێ.
هاموەخت فرێو جە تاوانبارێ و تۆمەتبارەکێ کە دەستشان جە کیمیاواران و جینۆسادو هەڵەبجەی و ناوچەکەیەنە بییەن، دەستگیرێ و دادگایی نەکریێنێ و سزا نەدریێنێ و هیچ هەوڵێویچ پەی دەستگیرکەردەی و دادگاییکەردەیی و بەسزا یاونایشان نییەن.
بە پاو زانیاریە بەدەستوزیایەکان تاۋانبارێ و تۆمەتبارەکێ مەرگەساتو هەڵەبجەی و دەوروبەریش بریتیێنێ جە:
سەددام حسێن مەجید سەرۆک کۆمارو ئێراقی کە وەڵێ دادگایی دۆسیەو هەلەبجەی جەدار دریا.
عەلی حسن مەجید ئەشناسیا بە (عەلی کیمیاوی) کە سەرو دۆسییەو هەڵەبجەی جەدار دریا.
فەرحان مطلک الجبوری وەرپرسیارو هەوڵگری ناوچەکێ کوردستانی و سزا دریان.
سوڵتان هاشم ئەحمەد، کە ساڵو 1988ی جە سەروەختو جینۆسایدو هەلەبجەی و ئەنفالیەنە سەر فەیلەق-و 1و سپاو ئێراقی بییەن. نامبریا سزاکێش کە جەدار دایەن جێبەجێ نەکریان.
صابر عبدالعزیز الدوری سەرۆکو (استخبارات و موخابەرات)ی ئێراقی بییەن و سزا دریان.
ڕەمەزان بکر عزاوی ، باڵەپڕوانی سەربازی بییەن و بەشدرایش جە بۆردومان کەردەو هەڵەبجەی کەردەن و سزا نەدریان. عزەت دوری، یاگەگیرو سەددامی بییەن و تا ئیسە سزا نەدریان و وێش حەشار دان.
تارق عەزیز حەنا وەزیرو ڕژێمی بییەن و جە زیندانە مەردەن.
عامر ڕەشید تکریتی ،سەر فەیلەق بییە و دماتەر سەرپەرشتی دروستکەردەی پیشەسازی سەربازی(تصنیع عسکری )ش کەردەن و سزا نەدریان و جە سلێمانییە مەردەن.
دکتۆرە ڕحاب، سەپەرشتی دروستکەردەی چەکی کیمیایی و بەکتریاییش کەردەن و دەستگیرە کریێنە و دماتەر ئازادە کریێنە و سزا نەدریێنە. عامر سەعدی یاگەگیرو حسێن کامل زەماو سەددامی بییەن پەی بەشو پیشەسازی سەربازی وسزانەدریان. حسام الدین محمد امین یاگەگیرو حسێن کامل زەماو سەددامی بییەن پەی بەشو پیشەسازی سەربازی وسزانەدریان.
حسین ڕشید محمد تکریتی ،ئەندام جە سەرکردایەتی هێزە جەکدارەکێ ئێراقی و یاگەگیرو ئەرکانو سوپای، سزا نەدریان.
ملازمی یەک حجاج احمد حران تکریتی، بەرپرسیارو زیندان نوگرە سەلمانی بییەن، کە دەیان هەڵەبجەیی و هەزاران کوردستانیێ چا زیندانەنە کۆمەلکوشێ کریێنێ. نامبریا سزا نەدریان و چارەنۋیسش نادیارەن.جە سنورێ ڕۆژئاڤای ئەمەریکا کێشیاۋە و تورکیا ئامادەن پەی هێرشی

جە سنورێ ڕۆژاڤای هێزەکێ ئەمەریکای کێشیێنێۋە و قەسەدە ئاشکراش کەرد: ئەمەریکا پابەند نەییەن بە ڕێککەوتەی و تا دمایی دژ بە تورکیای مەجەنگانە.

دمابەدمای ئانەیە کە جە چەنڎ ڕووێ ۋیەردێنە ڕەجەب تەیب ئەردۆغان هەڕەشێ هێرشبەردەیش پەی سەرو ڕۆژاڤاو کوردستانی چەندین بارە کەردێەۋە، جە ۋەرانۋەرەنە وەزارەتو ۋەرگیری ئەمەریکای (پنتاگۆن) جە وەڵامەنە ئاشکراش کەردەبێ: "ڕا بە هێرشکەردەکەی نمەڎانە و هێزە هامپەیمانەکێشان (قەسەدە)ی مەپارێزنانە". بەڵام شەۋێ ۋیەردێ دۆناڵد ترەمپ سەرۆککۆمارو ئەمەریکای و ئەردۆغان سەرککۆمارو تورکیای پەیوەندی تەلەفۆنیشان بییەن و جە میانشەنە ڕێکێکەفتێنێ تا ئەمەریکا هێزەکانش جە سنورو ڕۆژئاڤای بکێشۆنەۋە و تورکیا بەزوویی هێرشی سەربازی وێش بە مەبەستو دروستکەردەی ناوچەی ئارامی دەست پنەبکەرۆنە. سەرو ئا بنەمایە ئارۆ سەرسەبای هێزەکێ ئەمەریکای جە سنورەکێ میانو ڕۆژاڤاو کوردستانی و تورکیای کێشیێنێۋە.
جەی بارەۋە سکرتاریەتو چاپەمەنی و یاۋنەری کۆشکێ چەرمێ ئەمەریکای ۋەڵاکریاش دان و ئاشکراش کەردەن:
"سەرۆک ترەمپ بە تەلەفۆن قسێش چەنی سەرۆک ئەردۆغانی کەردێنێ و ڕێکێکەفتێنێ تا تورکیا بە زوویی ئۆپەراسیۆن دژ پە سەرنیشتو سوریای دەست پنە بکەرۆنە کە پاسە وێش نەخشەش پەی کێشان و هێزەکێ ئەمەریکای بەشدارێ و پشتیۋانێ ئۆپەراسیۆنەکەی نمەبانێ و جە دەڤەرە سنوریەکانە مەکێشیانێۋە. ئەمەریکا دمای شکستدای داعشی داۋاش جە فەڕەنسا، ئەڵمانیا و ئەورووپای کەردەبێ تا چەکدارە دەستگیرکریێکێ داعشی هۆربگێرانێۋە و ۋەرپرسیاری قبوڵ بکەرانێ، بەڵام ڕەتشان کەردەۋە و ۋەرپەرسیاریشان قبوڵ نەکەرد. ئیتر جەی دمای ئەمەریکا ئا ۋەرپەرسیارییە قبوڵ نمەکەرۆنە کە خەرجیش هەن و تورکیای ئا ئەرکەیە جە ئەستۆش مەگێرۆنە".
جەلایێ تەرەۋە ئارۆ، هێزەکی سوریای دیمۆکراتیکی - قەسەدە سەبارەت بە بابەتەکەی ۋەڵاکریاش پەی ڕای گردیی دان و دلێشەنە ئومان:
"بە ڕێککەوتەی و میانجگەری ئەمەریکای فرە نەرمیمان چەنی تورکیای ئەرمانا تا جەنگ میانمانە نەقۆمیۆنە و هێزەکێمان و چەکە قورسەکێمان جە سنور کێشتێۋە. بەڵام ئەمەریکا پابەند نەبی بە ڕێککەوتەکەی و ئارۆ سەرسەبای هێزەکێش جە سنور کێشتێۋە. جە ئیسەنە تورکیا ئامادەکاری پەی ئەرەگێرتەی سەرنیشت و وەرهۆرزو سوریای مەکەرۆنە. ئەرەگێرتەکەی کاریگەری نەرێنێش مەبۆنە سەرو جەنگیمان دژ بە داعشی و هامکات دەستکەوتەکێ و ئارامی و سەقامگیری کە جە دووێ ساڵێ ۋیەردەێنە بەدەستۋزیێنێ جەبارمەبەرۆنە. ئێمە بەبێ یەک سات دوودڵی دژ بە هێرشە ئەرەگێرەکەو تورکیای تا دمایی مدرامان مەکرمێنە و وازیارێنمێ جە سەرجەم پێکئاماکان کورد، عەرەب، سریان و ئاسوری پەشتیۋانێمان ببانێ و دژ بە ئەرەگێرتەکەی بمدرانێۋە".(زیلان)ە جە جۆانڕۆوە پەی شاهۆ-ی و جە داعشەوە پەی گەریلایەتی

زیلان جوانڕۆ کناچە جۆانڕۆییە بنەماڵەکەش فشارش مەوزانێ سەر تا ببۆنە بە (داعش)ە، بەڵام ئاڎە ڕاو کۆشای ئازادیش گێرتەنەوەر و جە کوە سەرکەشەکەو (شاهۆ)و هەورامانی بیێنە بە گەریلاێوە ئازادەو هێزەکێ (یەرەکە - YRK)ی.

جوانڕۆ یۆن جە شار و ناوچە گرنگەکێ هەرێمو هەورامانی جە دیمو وەرهۆرز (ڕۆژهەڵات)و کوردستانی و ئەرەنیشەکێش بە زاراوەی کوردی جافی (سۆرانی) قسێ مەکەرانێ و ناوچەکە خاوەن تایبەتمەندیێ جیاوازێ و ستراتیژییەن و یاگێوەنە کە ڕژێمو ئێرانی فرەتەرین دژایەتیش مەکەرۆنە و هەواڵ پەی شێوای ڕەسانەیەتیەکەی و تەشەنەکەردەیی دماکەوتەیی و کۆنەپارێزی مڎۆنە. بەڵام جە وەرانوەرەنە جمیەری ئازادی و ئاپۆیی بە ڕابەرایەتی پارتو ژیواو ئازادی کوردستانی- (پەژاک) جە شارەکە و دەوروبەرشەنە بە فراوانی وەڵاو بییەنەوە و بە گەرمی جەلاو جوانڕۆیەکانەوە پێشوازیش ونەکریان و پۆل پۆل و دەستە دەستە جەوانێ و لامێ (گەنجێ) جوانڕۆیێ بەشدارێ و پەیوەستێ ڕێکوزیای سیاسی و لەشکریەکێ جمیەرەکەی بیێنێ و مەبانێ. یوە جە ئا جەوانا کە جە جوانڕۆوە شیێنە کوە سەرکەشەکەو (شاهۆ)و هەورامانی تا چەکو گەریلایەتی بکەرۆنە شانە و بەشدارەو کۆشاییشی ئازادی کوردستانی ببۆنە، کناچێوەنە کە بە (زیلان جوانڕۆ) ئەشناسیێنە.
جە ئی بارەوە (زەینەب نێرگز بۆتان / بەروار ئاڤەنت) هەر دوێ ڕۆچنامەوانێ ئاژانسو هەواڵو فوراتی (ANF)، جە شاهۆ دیمانێوەشان چەنی زیلان جوانڕۆی ئەنجام دان کە مەتنەکەش بە ئی جۆرەنە:
"گەرەکشان بێ بە زۆر بڎانەم بەشوو"
زیلان جوانڕۆ کناچە جەوانێ جۆانڕۆییە، جە بنەماڵێوی نەریتی و فیئۆداڵەنە گەورێ بیێنە. ئانەیچە کاریگەری فرە خراپش سەرشەوە نیانەرە. بەتایبەتی کە دلێ بنەماڵەکەیشانە پیاسالاری زاڵ بییەن و ژەنی فرە بە کەم و سوک تەماشا کریێنە. زیلانە و ئەڎا و واڵەکێش و کناچێ و ژەنی دوروبەریش بەبەردەوامی ڕووبەڕووێ فشاری و ئەشکەنەجەی و ونەدای بیێنێوە و بارودۆخێوی سەختەنە ژیوایشان بەردەن سەر. بە تایبەتی سەروەختێوەنە کە ئەندامێ بنەماڵەکەیشان گەرەکشان بییەن زیلانێ و دوێ کناچێ لالۆیش بەزۆر بەشوو بڎانێ، ئا بارودۆخە زیاتەر سەختەر بییەن پێشان. پەوکەی زیلانە و کناچەکێ لالۆیش پێوەرە هەواڵ پەی وێ ڕزگارکەردەی مڎانێ و عەوداڵێ چارەسەری مەبانێ.
"فشارش مەوزانە سەر تا ببۆنە بە داعشە"
بنەماڵەکەشان کە مەوینان زیلانە و دوە کناچە لالۆزاکێش نمەلانە چێرو باری و بەزۆر بەشوودای قبوڵ نمەکەرانێ، سەرەتا هەوڵو هۆرخەڵەتنیاشان مڎانێ و بە فێڵێ گەرەکشانە ڕەوانێ دلێ چەتەکانو داعشیشان بکەرانێ. جە ئی چوارچێوەنە جەلاو لالۆشەوە کە وەڵتەر چەندین کەسێتەرێش پەی پوڵی و بەرژەوەندی وێش کیاستێنێ دلێ داعشی، فشاری فرە مەوزیۆنە سەرشان تا ئاڎێچێ پەیوەستێ داعشی ببناێ. ئاڎە و کناچە لالۆزاکێش کە نمەزانانە داعش چ تاقمێوی چەتەگەری و دژە کوردەن، سەرەتا ڕازیێ مەبانێ و؟قەول مڎانێ ببانێ بە داعشێ. بەڵام دماتەر کە ئاشنێ ڕێکوزیاکێ جمیەری ئازادی و ئاپۆیی مەبانێ، پەشیمانێ مەبانێوە و بەرەنگارەێ لالۆیش و بنەماڵەکەیشان مەبانێوە و هەوڵ مڎانێ جە ڕاو جمیەری ئازادی و ئاپۆییەوە، وێشان جە بارودۆخەکەی ڕزگارێ بکەرانێ.
"فرە جەوانێ و لامێ بنەماڵەکەیمان بەشدارێ داعشی و ڕژێمو ئێرانی بیێنێ"
زیلان جوانڕۆ باس جە ئانەیە مەکەرۆنە کە جە بنەماڵەکەشانە و جە شارو جوانڕۆ-یەنە ژمارێو گەنجێ پەیوەستی داعشی و ڕژێمو ئێرانی بیێنێ. ناوچەکەنە ڕێکوزیا وەهابیێ و سەلەفیەکێ و بەسیج و سپاوپاسدارانی بەهێزێنێ. ڕژێمو ئێرانی پەی ئانەیە کە جوانڕۆی جە کلتور و فەرهەنگە ڕەسەنەکەیش بماڵۆرە، درێخی نمەکەرۆنە و هەرچی جە دەستش بەیۆن مەکەرۆنەش. هەڵبەتە ئا سیاسەتە تەنیا تایبەت بە جوانڕۆی نییەن، بەڵکو ڕژێم سەرتاسەرو ڕۆژهەڵات-یەنە پەیڕەوش مەکرۆن. بەڵام جە جوانڕۆنە جە بەرزتەرین ئاستەنە ئاسیاستە ئەنجام مڎریۆن. کاریگەری ئایینی فرەن، هەڵبەتە ئاینێو کە هەم ڕژێم و هەم وەهابیێ و سەلەفیەکێ پەی بەرژەوەندی ویشان بەکارش مەبەرانێ.
"جە کۆبانێ دوێ کوڕە لالۆزێم چەتێ داعشی بێنێ و وێشان تەقناوە"
پەی نمونەی دوێ کوڕە لالۆزێم جە کۆبانێ چەتێ داعشی بێنێ و وێشان تەقناوە. جە کۆبانی جەنگ پەی ئازادی مەکریێ. جە ئایینو ئیسلامیەنە جەنگ پەی ئازادی پیرۆزەن. کەچی دوە کوڕە لالۆزاکێم، وێشان ئازادیوازەکارە تەقناوە. بێگومان ئانە هیچ پەیوەندیش بە ئیسلامیەوە نییەن، بەڵام بەداخەوە مژگو گەنجەکانشان شتەنەوە و پا ڕا لارێرە بەردێنێشان. فرێو جە بنەماڵەکان کە ڕۆڵەکێشان بیێبێنێ بە چەتێ داعشی، ئاگاردارێ نەبێنێ کە شیێنێ دلێ داعشی و ئەجابێشان بەشداری گەریلاکان بیێنێ و دماتەر پەیشان ئاشکرا بییەن کە پەیوەستی داعشی بیێنێ و هۆرخەڵەتیێنێ و لاڕارە بریێنی.
"چانس و دەرفەتم پەی فەراهەم بی تا رێبەر ئاپۆی و جمیەرو ئازادی بشناسون"
گەریلا زیلانە باس جە ئەشناسای فەلسەفەو ڕێبەر ئۆجالانی و جمیەری ئازادی مەکەرۆنە و مەواچۆنە: جە ڕاو ڕێکوزیا نهێنیەکانەوە رێبەر ئاپۆ و جمیەرو ئازادیمان بەشێوازی ڕواڵەتی ئەشناسێ. بەڵام نمەزانێنمێ فەلسەفەو ڕێبەر ئاپۆی و خەبات و کۆشای جمیەری چێشەن. تەنانەت هەر نمەزانێنمێ ئیمرالی چێشەن و چی ڕێبەر ئاپۆی ئینا جە ئاگە. چونکە بنەماڵەکەم هەرچیشان جە دەست ئاومابیێ مەکەرێنێش تا ئاشنێ ڕێبەر ئاپۆی و جمیەرە ئازادیوازەکەیش و گەریلای نەبێمێ. سەرەتا بەشداربییەیمان تەنها پەی وێ قوتارکەردەی بێ جە ئا بارودۆخە سەختەیە کە بێمان. بەڵام کە بەشدارێ کۆشای ئازادی بیێمێ، ئا چانسەمان پەی فراهەم بی و پێمان لێویا تا وردە وردە ئاشانێ ڕابەرایەتی و جمیەری ببێمێنە و زیاتەر بشاناسشمێشان.
'تۆڵەو (زیلان گابار)ێ بکەرووە"
گەریلا زیلان جوانڕۆ باس جە (زیلان گابار) گەریلایەو هێزەکێ پارێزنای ژنێ(هەپەژە)ی مەکەرۆنە، کە جەلاو ئەندامێ خێڵەکەو وێشەوە جە جوانڕۆ شەهیدە مەکریۆنە و واتەنش: ئیسە جە کەشەکێ وەرهۆرزو کوردستانیەنە بە بەشداری من و کناچێ تەرێ، کۆشای گەریلا زیلانێ گەورەتەر و فراوانتەر و گەشاوەتەر بییەن. ئانێ کە (زیلان گابار)ەشان شەهیدە کەردە، جاشە وێورەشە نۆکەرەکێ بێنێ. زیلانە بەرەنگارەو خیانەتی بیێ بێوە و ژمارێوی فرێ جە جاش و جەردەوانە وێورەشەکانش سزێ دێبێنی و کوشتێ بێنێ، پوکەی شەهیدەشان کەردە. بەڵام بەڵێن بۆنە سەرشارە نەمەشۆنە و تۆڵەو زیلانێ چنەشان بکەرمێوە و ئا تۆڵە کەردەیە گەورەتەرین ئامانجمەن.
"12 کەسێ بنەماڵەکەیم بەشدارێ گەریلای بیێنێ"
جە بنەماڵەکەمانە سەرەڕاو ئاستەنگیان، بەڵام بەشداری کەردەی جە ڕیزەکانو گەریلا و جمیەری ئازادی بەردەوامەن و تا ئیسە 12 کەسێ بنەماڵەکەیم بەشدارێ گەریلای و کۆشای ئازادی بیێنێ. بەتایبەتی وەختێوە ئەژنەویمان کە گەریلا (زیلان گابار)ە بە تەنیا بەرەنگارەو دەیان جاشان بیێنەوە و تا شەهیدە بیێنە قارەمانانە جەنگیێنە، ئیتر ئێمەیچ بڕیارماندا تا درێژە بە ڕێبازەکەیش بڎێمێنە و چەکەکەش هۆربگێرمێوە و تۆڵەش بکەرێموە. ئانە بی بە هاندەرمان تا بەشدارێ گەریلای و جمیەری ببێمێ.
"جە شاهۆوە بانگەوازیش جە گەنجان هەن"
زیلان جوانڕۆ کناچە جۆانڕۆییە، جە شاهۆی سەرکەشەوە بانگەوازیش جە نەوجەوانێ و لامێ (گەنجێ) جوانڕۆی، وەرهۆرزو کوردستانی و ئێرانی هەن، تا بە سیاسەتە فریودەرەکێ ڕژێمو ئێرانی هۆرنەخەڵەتیان و بەرەنگارێ فشاری و ئەشکەنجەی و سیاسەتەکانو ئا ڕژێمەیە ببانێوە کە دژ بە گەلەکەیمان و گەلێ ئێای پەیڕەوێشان مەکەرۆنە و بێدەنگێ نەبانێ و هەڵوێست برمانان. بە تایبەت مشیۆم جەوانێ و لامێ جوانڕۆی سیاسەت و دوژمنایەتی ڕژێمی وەرانوەر بە جوانڕۆیەکان بوینانە و بەرەنگارێش ببانێوە، بەتایبەتی ڕژێم کە هەر بە زارۆیی هەوڵ مڎۆنە تا تاکەکێ گێرگەی بکەرۆنە بە جاشێ، بەنۆکەرێ، بەسیجێ و وێورەشێ. سیاسەتەکێ ڕژێمی کارێوشان کەردەن کە فرێوە جە گەنجەکان تووشێ بەکاربەردەی ماددە هۆشبەرەکان ببانێ و پەی دابین کەردەی ماددە هۆشبەرەکان پەنا پەی دزی جە کۆمەڵگەی و پوڵ و زیوەرو یانەی و ئەڎێشان ببەرانێ. داواکارەنان جەوانێ و گەنجێ نەگنانە چێرو کاریگەری ڕێکوزیاگەلێوی دژە کوردی چوون: سەلەفی، وەهابی، بەسیج و سپاو پاسدارانی و جە وەرانوەرەنە پەیوەستێ جمیەری ئازدی بە ڕابەراەتی پەژاکی ببانێ و ئا ستەم و زۆرداریەو ڕژێمی و ڕێکوزیا کۆنەپارێزەکان قبوڵ نەکەرانێ. پنەوازەن گەنجە هامشاریێ و هاموڵاتیەکێم ببانە بە هامڕێ کۆشای ئازادی و دادپەروەری و ڕا و ڕەچەو ئازادی و سەرفرازی و ڕزگاری هۆربوچنانێ.شارەۋانیەکێ ئامەد، وان و ماردینی گیریێرە و ڕەشبگیری ئەنجام دریا

بە پەشتیۋانی هێزی فرەی سەربازی و پۆلیسی شارەۋانیەکێ ئامەد، وان و ماردینی گەمارۆ دریێنێ و گیریێنێرە و شارەدارەکێشان جەکار ۋزیێنۍ و جە ئامەد و ئەدەنە جە ڕەشبگیریەنە 500 کەسێ دەستگیرێ کریێنێ.

ئارۆ سەرسەبای، بە پەشتیۋانی هێزی سەربازی و پۆلیسی و ژمارێۋی فرێ زێپۆشێ دەسەڵاتداری ئاکەپە-مەهەپەی هۆرشانکۋان سەرو شارەۋانیەکێ (ئامەد، وان و مێردین) گەمارۆشان دێنێ و بەزۆر گێرتێنشارە. هاموەخت وەزارەتو دلینو تورکیای بەیاننامەش دان و دلێشەنە ئاشکراش کەردەن: "سەلجوق مزراکلی هامسەرۆکو شارەوانیى گەورە شارو ئامەد، ئەحمەد تورک هامسەرۆکو شارەوانیى گەورە شارو مێردینی و بەدیعە ئۆزگۆکچە ئەرتان هامسەرۆکە شارەوانیى گەورە شارو وانی جە کار ۋزیێنۍکە هەر یەرێ سەر بە (هەدەپە)یەنێ و دەشتیچشان گێرتەن سەرو کۆمپیوتەر و کەلوپەلی تایبەت بە شارەدارەکان و شارەۋانیەکانەرە".
هێزە ئەمنیێ و سەربازیەکێ تورکیا سەعات 06:00و سەرسەبای بەرەکێ هەر یەرە شارەۋانیەکەیشان ماڕێنێ و لوێنێ دلێشان و دەستشان گێرتەن سەرشارە و ڕا نمەڎانە بە شارەدار و کارمەندە هەدەپەیەکان دەربازێ کارەکانشان ببانە.
سەلجوق مزراکلی هامسەرۆکو شارەوانیى گەورە شارو ئامەد، ئەحمەد تورک هامسەرۆکو شارەوانیى گەورە شارو مێردینی و بەدیعە ئۆزگۆکچە ئەرتان هامسەرۆکە شارەوانیى گەورە شارو وانی و ڕاۋەبەری هەدەپەی گەمارۆدای و ئەرەگێرتەی شارەۋانیەکانشان بە نایاسایی و نادیموکراتی و زاڵمانەو دژە مرۆیی و ئەرەگێرەی ئیرادەو گەلی بە نامێ کەردەن. بانگەۋازی بەپەلەشان جە گەلێ، ئازادیۋازێ و دیموکراتیۋازێ و ئۆپۆزسیۆنو تورکیای و ڕای گردیی جیهانی کەردەن تا ۋەرانۋەر بە کەردەکەی بێهەڵۋێستێ نەبانە و چونکە تەنها دژ بە گەلو کوردی نییەن و ئیدی جە دمای ئەی کەردەیە هیچ کەسێ و لایەنێ نمەتاونە بواچۆنە جە تورکیانە یاسا و ماف سەروەرەن. جەختیچشان کەردەنەۋە کە هەدەپە و گەل ملکەچێ زۆرداری ئاکەپە و ئەردۆغانی نمەبانە و ئەی جۆرە کەردێ نادیموکراتیێ و دژە یاساییێ کاریگەریشان نمەبۆ سەرو کۆشاییشی ڕەۋاو کوردی و گالانو تورکیای.
جەلایێ تەرەۋە شەۋێ ۋیەردێ جە ئامەد، هێزە ئەمنیەکێ ڕژێمە ئەرەگێرەکەو تورکیای هۆرشانکۋان سەرو یانێ "سەڤیم بیچیچی ئەندامە جە دەستەو ڕاۋەبەری ناوەندیی دەبەپەی، قادر ئینایر ئەندام جە ڕاۋەبەری هەدەپەی جە ئامەد، شیار داغ هەرمانبەر جە شارەوانی ئامەدی، ڕاۋەبەرێ دەبەپەی خەیری ئتمیز و فوئاد یاڵچین، ئەندامێ جە ئەنجموومەنو شارەوانیی گەورە شارو ئامەدی محەمەد ئاکدۆغان، جەیلان ئارسلان، پارێزەرێ گولیستان ئاتاش، شاهان ساغەڵەم و هاریکارو سکرتێروگردیی شارەوانیی گەورە شاری ئامەدی موراد ئەمین ئۆغڵۆ، ئەندامێ جە ئەنجوومەنو هەدەپەی مەسعود باگجیک، ئەدیب بینبیر، موستەفا ئەکین گین، مەحمەد کورکماز، فەوزی ئیشک و سەرۆکەو هەرمانگەو سیاسەتو ژەنێ جە شارەوانیی گەورە شارو ئامەد سەلدا باران، ئەندام جە ئەنجوومەنو هەدەپە بورهان کاراکۆچ، ئەڤین تانریکولو ئەندامەو هەدەپەی و سەرجمشان دەستگیرێ کریێنێ. هاموەحت و بە هەمانشێوە ئامەد عەلی ئێحسان قەرەخان ڕاۋەبەرو هەدەپەی جە ئامەد و هاریکارەو هامسەرۆکانو گردیی هەدەپەی خالیدە تورکئوغڵو و دەستگیرێ کریێنێ. هامکات جە ناوچەو چناری کە سەر بە ئامەدیەن بە هەمان شێۋە محەمەد ئولوس، فەوزی دەمیر سەر بە هەدەپەی دەستگیرێ کریێنێ.
هەرپاسە جە ئەدەنە، سەرو داۋاکاری داۋاکاری گردینو تورکیای جە شارەکەنە، بڕیار پەی دەستگیرکەردەی 20 کەسان دریان کە ژمارێۋشان زارۆڵێنی و بە هەمانشێۋەو ئامەدی پۆلیس هۆرشکۋان سەرو یانەکانشان و دەستگیرێش کەردێنێ و برێنێ زیندان.
بەگردی جە 29 شارێنە ئۆپەراسیۆن و ڕەشبگیری پاکتاوکاری بریان ڕاۋە و جە ئاکامشەنە نزیک بە 500 کەسێ دەستکیرێ کریێنێ کە سەرجەشان سەر بە هەدەیە-یەنێ و چەندین ڕاۋەبەرێ ناوچەیی، هەرێمیێ و گردیێ هەدەپەی و بەدەپەی و شارەوانیەکانشان ئیێن دلێنە. جەی بارەۋ وەزارەتو دلیو تورکیای وەڵاوکریاش دان و ئۆپەراسیۆنەکەش پەشتڕاست کەردەنەۋە.
زانیان تەنها جە ئامەد 77 کەسێ دەستگیرێ کریێن کە نامەکێشان پی جۆرە ئاشکرێ کریێنێ:
1-ئەدیب بینبر
2-عەلی ئیحسان کارەهان
3- قادر ئینارین
4-دۆگان ئۆناڵ
5-موراد ئۆنداش
6-تاهیر باران
7- چگدەم ئەکتەی
8- نایف ئەردەم
9-خەیری ئەتیامەز
10-سەڤیم بچیچی
11-مەحمەد کۆرکوماز
12- سیڵدا باران
13- مەسعود باگجیک
14-محمەد ئاکدۆغان
15- تومین ئەلێ
16-فوات یاڵچن
17-بروهان کاراکۆچ
18- داود کەسەن
19-شیار داغ
20-ئەڤینا تانرکلو
21- عەلی سێرت
22-نورشین ئیقبال
23-کلوقمان بۆز کورد
24-مەحمود ئلوس
25-فەیزی دەمیرکان
26-خالید ترک ئۆغلۆ
27-فەیزی ئیشک
28- مەحمود ئوزیل
29- موستەفا ئەکین گین
30- داود یاکشیر
31- ایدن بیچرمان
32- محیدین بیچرمان
33- رەمەزان هۆلاتا
34- گوڵشتان ئەرەک
35- محمود یۆکوش
36- کەماڵ باران
37- موراد سۆنەر
38- شەێخموس دۆکۆ
39-سەعدون توتماز
40- سەرکان دۆغان
41-ڕەشاد تاشکران
42-محمەد سولو
43-نازام ئۆجال
44-موستەفا کۆلکان
45-عەلی ئەڵکان
46- سەعدەدەین ئاکایە
47-محمد گوندوز
48- ئوموت مەرجان
49گانی ئەڵکان
50-عەلی ئاتمان
51- تاریق زافەر یاگزان
52- ئایهان ئاتاش
53- ئامینە کوتلای
54-حبیب ئەتەش
55- بەهجەت ئینجە
56- سوات ئەسڵان
57- وەلی موتڵو
58- موراد دۆغری
59- شیخ موس شەنیگەیت
60زاهیت جیفتکوران
62- نەسین یوگون
63- عبدوڵغانی ئۆزلەپ
64- ئۆزان ئۆرال
65- ئیبراهیم ئایاز
66- یوسوف ئاتاش
67- کەسکین بایندیر
68-زەلال بیلگین
69-موزەفەر ئولاش
70- جومالی کایا
71- م. یاشار تانرکلو
72- ئەرجان ئاکتۆ
73- ڕەوشەن کادرمیر
74- مەحمدە ئایاز
75- بەشیر چیچەک
76- موراد ئیمان ئۆغلۆ
77- حەسەن یانیپەکەکە: بە کۆشای دژ بە گۆشەگیری پێشۋازی جە (1-و ئایار)ی مەکەرمێنە

پەکەکە: بە هەڵمەت-و 'کۆتایى بە گۆشەگیری باۋرمێنە، فاشیزمی هۆربشانمێنە و کوردستانی ئازاد بکەرمێنە'، خەبات و کۆشای دژ بە گۆشەگیری و (1-و ئایار/مەی) جەژنەو کرێکارانی ئامێتەو هەنتری بکەرمێنە و هامپەشتی و کۆشای هامبەش خوڵقنمێنە.

کۆمیتەو ڕاۋەبەری پارتو کارکەرانو کوردستانی - پەکەکە، بەبۆنەو نزیکبییەی جە (1-و ئایار/مەی) جەژنەو کرێکار و زەحمەتکێشانو جیهانی ۋەڵاوکریاش دان و دلێشەنە ئاماژە دریان کە ڕۆچەکە ڕۆو "یۆگێرتەی، پەشتیۋانی، کۆشاییشی هامبەشو کرێکار، زەحمەتکێش، ڕەنجدەر، گەلێ بندەستەکان و ژەنا"ن.
تەمامی ۋەڵاۋکریاکە:
جە چوار لاو جیهانی جەژنەو (1-و ئایار/مەی)، بە هێز و ئومێدەۋە پیرۆزە مەکریۆنە، ئێمە بە گەل و جمیەرەکەمانەۋە، کۆشاییشمان پەی ئازادی و دیموکراسی و دژ بە ئەقڵیەتیی فاشیزم و پاکتاوکارانەو ئاکەپە - مەهەپەی و گۆشەگیرکەردەی ڕێبەر عەبدوڵا ئۆجالانی مەبەرێمێنەڕاۋە و پی جۆرە ئینایمێ جە پێشوازی جەژنەکێنە. ئێمە بە جەنگە سەرکەوتەکەیمان دژ بە داعشی کە بییەبێ بە بەڵا سەرو وەرهۆرزی دلین-ی و بە هەڵمەت-و 'کۆتایى بە گۆشەگیری باۋرمێنە، فاشیزمی هۆربشانمێنە و کوردستانی ئازاد بکەرمێنە' درێژە بە خەباتی مڎێمێنە و (1-و ئایار/مەی) جە سەرجەم کرێکارێ و ڕەنجدەرێ کە پەی ئازادی و دیموکراسیی و سۆسیالیزمی مەکۆشانە، پیرۆز مەکەرمێنە و سەرکەوتەیشان پەی مەوازمێنە.
جە کەسایەتی شەهیدەکێ (1-و ئایار/مەی/ 1977)ی مەیدانو تەقسیمی و فەرماندەى شەهیدمان ڕەمەزان کاپڵان-یەنە، سەرجەم شەهیدێ (1-و ئایار/مەی) و گرد شەهیدێ ئازادی کوردستان و مرۆڤایەتی بە منەتباری و ڕێزەدارییەۋە یاد مەکەرمێۋە و بەڵێن دووبارە مەکەرمێۋە کە هەرگیز جە یادشان نەمەکەرمێنە و تا سەرۋستەیش وەفادارێ ڕێباز و ئامانجەکەیشان بێمێنە.
بێگومان (یوتۆپیا)و سۆسیالیزمی، جە گرد وەختێ زیاتەر (1-و ئایار/مەی)ەنە زیاتەر بەرجەستە مەبۆنە. چونکە 1و ئایار-مەی بییەن بە میانگە(چەق-ناوەند) پەی کۆشاییشی ئازادی، یەکسانی، فرەڕنگی، هامبەشیکەردەی کۆمیناڵی و هامپەشتی. سۆسیالیزم وەسف-ێن پەی ڕاستییە جاویدانەکان و بەرجەستێشان مەکەرۆۋە. هەر ئانەن کە مۆدێرنیتەو کاپیتایستی بە هیچ جورە هێرشێ نمەتاونە زەفەر بە ڕۆح و ورەو 1و ئایار-مەی ببەرۆنە و لاوازش بکەرۆنە و جە مەغزاکەیش کەم بکەرۆۋە. بەڵکو بە پێچەۋانەۋە، زیاتەر ڕا پەی وەڵکەوتەی کۆشاییشی ئازادی و دیموکراسیی مەکەرۆۋە.
جەنگی یەرەمی جیهانی، کە جە میانو سیستمو سەرمایەداریى گلۆبالی و پێگەپارێزی و موحافزپارێزەو نەتەوە – دەوڵەت-یەنە ڕووە مەڎۆنە و دلێگەکەش وەرهۆرزی دلین-ەن، دەرفەتش پەی گەلانو وەرهۆرزی دلینی و گەلە بندەستەکان خوڵقنان تا دژ بە فاشیزم و ئەرەگێرتەیی (داگیرکەری) کاپیتالیستی گلۆبال بکۆشانە. مرۆڤایەتی و بندەستەکێ هوڵ مڎانە تا ئی قۆناغە کە دمای هۆرشنیایی (رەئال سۆسیالیزم)ی ئامان ئارا، بە درووستی بیاواشەنە و بە کۆشاییش ڕووبەڕووش بباۋە و دەربازش بکەرانە. جەی چوارچێۋەنە کۆشاییشی سۆسیالیزمی دیموکراتیک جە سەرجەم بوارەکانە ۋەرانۋەر بە مۆدێڕنیتەى کاپیتالیستی پەرەش پنەدریان و فراۋانتەر بییەن. بەڵام پنەوازی هەن تا بەفراوانی هۆکارەکێ هۆرشانیای رەئال سۆسیالیزمی شیێ بکریاۋە و هامکات ڕاستینەو مۆدێڕنیتەى کاپیتالیستی درووست ڕاڤە بکریۆنە و سەرو ئا بنەمایە ڕێبازی ڕاست و دروست پەی خەبات و کۆشایی بخوڵقیۆنە. چونکە بە ئامرازێ و کەرەستێ دەسەڵاتی و دەوڵەتی "ئازادی، یەکسانیی جە جیاۋازی و فریەیی، هامبەشیکەردەی کۆمیناڵ و پیمانەکێ سۆسیالیزمی دیموکراتیکی" کەردەیی نمەکریانە.
جەی چوارچێۋەنە فرە گرنگەن تیۆریى مۆدێڕنیتەى دیموکراتیکی گفتوگۆش جەبارەۋە بکریۆنە، کە رێبەر عەبدوڵا ئۆجالانی ئافڕنان و ڕاو کۆشای بندەستەکانش پنە ڕۆشن کەردەنەۋە. سەرو ئا بنەمایە بانگەۋازی جە سەرجەم هێزە شۆڕشگێڵ و سۆسیالیستەکان مەکەرمێنە تا جەی بارەۋە ڕاڤە و شیکاری جددی و یۆگێرتانە بکەرانە و بزانانە کە سۆسیالیزمی دیموکراتیک بە ئامڕازێ و کەرەستێ دەسەڵاتی و دەوڵەتی کەردەیی نەمکریانە و بەدی نمەیانە، بەڵکو بە گلێرگەى دیموکراتیک، کە پەشت قایمەن بە ئازادیى ژەنێ و ژیۋگەپارێزی و ئیکۆلۆژیی کۆمەڵایەتی کەردەیی مەکریۆنە و بەدی ماۋریۆنە و گەرەکەن ئاڎێ چوون پارت و جمیەر جەی چوارچێۋەنە بکۆشانە و خەبات بکەرانە.
ئاشکران، جیهانێ کە سۆسیالیزمی دیموکراتیک پێشەنگش نەبۆنە، جیهانێ نییەن کە مرۆڤ بتاونە دلێشەنە ئاسودە بژیۆنە. جیهان کە ئینا دەستو کاپیتالیست-یەنە، ئارۆ ڕوو بە وێرانی و دلێنەشییەی بریۆنە، ئیتر کاپیتالیزم یانی قەیران، مۆتەکە، ئەرەگێرتەی و جەنگ. مۆدێڕنیتەى کاپیتالیست کە ئیتر نمەتاونە وێش جە جەنگی یەرەمی جیهانی قوتار بکەرۆنە، گەرەکشەن چێرو سایەو قەیرانی و ئاڵۆزیەکانە باڵادەستى و سەروەریى وێش سەبپنۆنە سەرو دنیایەرە و درێژەپنە بڎۆنە و دنیای ڕاۋەبەرۆنە. با هیچ کەس و لایێ چەمەڕایش نەبۆنە کە مۆدێڕنیتەى کاپیتالیست توانایی ئانەیش هەن کە وێش جە قەیران و ئاڵۆزی ڕزگار بکەرۆنە، یان هیچ نەبۆنە قەیران و ئاڵۆزییەکان سوک بکەرۆنە. پەوکی تاکە ئەڵتەرناتیڤ کە بتاونە مرۆڤایەتی جە جەنگی، ئەرەگێرتەی، فشار و نایەکسانى و قەیران و ئاڵۆزی رزگار بکەرۆنە سۆسیالیزمی دیموکراتیک-ەن. کار و کۆشایی ئێمە بونیاتنیای مۆدێڕنیتەى دیموکرایتک-کەن، کە ئێمە بەرەوو سۆسیالیزمی مەبەرۆنە.
ئیمە (جمیەرو پەکەکەی)؛ پەی بەدیئاۋردەی ئانەیە جە کوردستان و ۋەڵاۋکەردەییش جە هەرێمەکەنە بە گرد هازی و تواناۋە مەکۆشمێنە. ژیۋای کۆمیناڵی دیموکراتیکی بەبێ دەسەڵاتۋازی و دەوڵەتی بەبنەما مەگێرمێنە و هەوڵ مڎێمێنە تا گلێرگەی دیموکراتیک و نەتەوەى دیموکراتیک خوڵقنمێنە. بە پێشەنگی رێبەر عەبدوڵا ئۆجالانی و شەهیدە قارەمانەکێمان، بە مدرامان و کۆشای و فیدارکاری گەلەکەیمان بەتایبەتی ژەنی و گەنجێ کۆشاییشی ئازادیمان زیاتەر فراوانتەر مەبۆنە و پەرەش پنە مڎێمێنە. ئێمە کۆنفیدراڵیزمی دیموکراتیک، کە پەشت قایمەن بە ڕاۋەبەری دیموکراتیکی، بە چارەسەر و وەڵام مزانمێنە پەی سەرجەم هێرشێ، قەیرانێ، گرفتێ، ئاڵۆزیێ و جەنگێ و نادادیێ و نایەکسانیێ کە مۆدێڕنیتەى کاپیتالیستی و هێزە نەتەوە – دەوڵتپەرستە فاشیستەیەکێ هۆکارێنێپەی خوڵقنایش.
پەکەکە و گەل پێۋەرە بە هەڵمەت-و 'کۆتایى بە گۆشەگیری باۋرمێنە، فاشیزمی هۆربشانمێنە و کوردستانی ئازاد بکەرمێنە'، خەبات و کۆشای دژ بە گۆشەگیرکەردەی ڕێبەر ئۆجالانی و بە کۆشاییشی کرێکاری پێشۋازی جە جەژنەو کرێکارانی مەکەرمێنە و هەر دووێ بۆنە و کۆشاییشەکەی ئامێتەو هەنتری مکەرمێنە و (1-و ئایار/مەی) پەی کۆشای ئازادی، بەدیئاۋردەی یەکسانی، خەباتی فرەیی و سۆسیالیزمی دیموکراتیکی جە سەرجەم ئاستەکانە مەگەشنمێۋە. گەل و گەریلا جە کەش و شار و زیندانەکانە گۆڕ بە مدرامانی و بەرەنگاری مڎانە. جە چالاکیی گەلی و گەریلای هەتا چالاکیی مانگێرتەی جە واردەی بە پێشەنگی لەیلا گوڤەن هامسەرۆکەو کۆنگرەو کۆمەڵگەى دیموکراتیکی (کەجەدە) کارا مەبریۆنەڕاۋە، سەرجەم شێۋازێ و ڕێبازەکێ خەباتی ئەنجامێ مڎێمێنە و مەگێرمێنە ۋەر. بێگومان پی جۆرە کۆشاییشە فاشیزمو ئاکەپە – مەهەپە-یمان نزیکو پەرتگای و دلێنەشییەی کەردەنەۋە و بە بەزوویی دمایی بە گۆشەگیری ئیمرالی ماۋرمێنە. نە هێرشێ دڕندانێ ڕژێمو ئەردۆغانی و نە کارە تێکدەرەکێ قلیچدارئۆغلوی و نە میانگەو جەنگی تایبەتی نمەتاوانە ببانە بە ئاستەنگێ پەی یاۋای بە ئامانجیمان. ڕۆچانە گەل و گەریلا تۆڵە جە هێرشەکانو ئاکەپە – مەهەپەی مەکەرانێۋە و (1-و ئایار/مەی) مەکریۆنە بە قولەو تۆڵەکەردەی و ۋنەپەرسای جە فاشیزمی.
جارێ تەر بەڕێز و شکۆداری یاد جە شەهیدانو (1-وئایار/مەی) مەکەرمێۋە و جەژنەکێ جە گەلە وڵاتپارێزەکەیمان و سەرجەم کرێکارێ و زەحمەکێشێ جیهانی پیرۆز مەکەرمێنە و بانگەۋازی جە گەلەکەیمان مەکەرمێنە و داۋاکارێنمێ تا جە گرد یاگێ و جایێنە ئاڵاو جەژەنەو کرێکاری بەرزە بکەرانێۋە و بشەکناۋە و بە گرد هازی و تواناۋە بەشدارێ پیرۆزباییەکان ببانە (1-و ئایاری/مەی) ئامێتە بە کۆشای دژی گۆشەگیری ئیمرالی بکەرانە و هامپەشتی و کۆشای هامبەش خوڵقنانە.جە بادینان چالاکی ئەنجام دریا و چالاکۋانەکێ ڕەشبگیرێ کریێ

جە دهۆک ژمارێۋ ئەندامێ سەر بە (نەوەی نوێ)ی دژ بە ئازادنەکەردەی ئازادیۋازە دەستگیرکریێکێ بادینانی چالاکیشان ئەنجامدا و چنڎین ئەندامێشان چنڎ سەعاتێ دەستگیرێ کریێ و دمایی چنڎ سەعاتان ئازادێ کریێۋە.

ئارۆ 4 شەممە، جە شارو دهۆکی، ژمارێۋ ئەندامێ سەر بە (نەوەی نوێ)ی دژ بە ئازادنەکەردەی ئازادیۋازە دەستگیرکریێکێ بادینانی چالاکیشان ئەنجامدا. بەڵام جەلاو هێزە ئەمنیەکێ سەر بە پەدەکەی پەلامار دریێ و چالاکییەکەشان ئاستەنگ کریا. هێزە ئەمنیەکێ پەدەکەی 6 ئەندامێ (نەوەی نوێ)شان دەستگیرێ کەردێ و بەڵام دمایی چنڎین سەعاتێ جە زیندانیکەردەی ئازادێ کریێۋە.
جە 26و کانوون-و دووەم-و 2019ی، جە شیلادزێ و سیرێ و دەوروبەرشان، گەل یەک پارچە دژ بە داگیرکاری ڕژێمو تورکیای سەرهۆردایشان کەرد و بنە و بارەگە سەربازیەکێ تورکیاشان سوچنێ و سەربازە داگیرکەرەکێشان شاربەدەرێ کەردێ. هەر پاسە 2 ڕۋێ دمای ئانەیە، جە دهۆک پەی پەشتیۋانی جە سەرهۆرداکەی، بانگەۋازی پەی پەنجامدای کۆبییەی جەماوەری کریابێ، بەڵام ۋەر جە ئەنجامدای کۆبیەکەی، هێزە ئەمنیەکێ پەدەکەی ئاستەنگیشان دروست کەردەبێ و ڕەشبگیرشان ئەنجام دابێ. دەرنجام جە ڕەشبگیریەکانو شیلادزێ و دهۆکی-یەنە نزیک بە 100 کەسێ دەستگیرێ کریێ-بێنێ. دمای ئانەیە کە دژ بە ڕەشبگیری و دەستگیرکەردەکەی ناڕەزایەتی فرە نیشانە دریا، فرێۋ جە دەستگیرکریاکان بە کەفالەت ئازادێ کریێ، بەڵام تا ئیسە 16 جە دەستگیرکریاکان ئازادێ نەکریێنێ و چارەنۋیسشان نادیارە.
بە پاو دمایین زانیاری کە جە بادینان-ەوە، بە ئاژانسەکەیمان فوڕات نیوز(ANF)ی دریان، 3 جە دەستگیرکریاکان جە زیندانەکێ دهۆکی و 13یچشان جە زیندان-و سیرکای زیندانیێ کریێنێ.پارێزەرێ بیرۆو سەدەی دیدارشان چەنی ڕێبەر ئۆجالانی ئەنجامدا

پارێزەرێ بیرۆو حقوقی سەدەی سەردای ئیمرالیشان کەردەن و دیدارشان چەنی ڕێبەر عەبدوڵا ئۆجالانی ئەنجامدا و گرد لایێ چەمەڕێ ئاشکراکەردەی وردەکاریەکێ دیدارەکەیەنێ.

ئارۆ چوار شەممە، ژوورو یاسایی ئاسرنێی جە توێتێنە جە تویتەر ئاشکراش کەردەن: "نەورۆز ئویسال و ڕێزان ساریجا پارێزەرێ بیرۆو حقوقێی سەدەی و دووێ جە پارێزەکانو ڕێبەرو گەلو کوردی عەبدوڵا ئۆجالانی سەردای زیندانو ئیمرالیشان کەردەن و چەمشان بە ڕێبەر ئۆجالانی کەوتەن و دیدارشان چەنی ئەنجام دان".
تا ئیسە دیار نییەن جە چەمپنەکەفتە و دیدارەکەنە باس جە چ ئاژە و مژارێۋی کریان و گرد لایێ چەمەڕێ و تەماهارێنۍ تا هەر دووە پارێزەکە پێسەو هەمیشەی جە کۆنگرەی ڕۆچنامەوانییەنە جەی بارەۋە زانیاریێ بدانە و پەیام و قسێ ڕێبەر ئۆجالانی پەی ڕای گردینی ئاشکرا بکەرانێ.کەنەکە: کوشتارو وەحشیانەو خەڵکی ناڕازی سیاۋکاری ڕژێمی ئاخوندین

کەنەکە ئەرەیاۋنانش: "کوشتارو وەحشیانەو خەڵکی ناڕازی ئێرانی و وەرهۆرزو کوردستانی سیاۋکاری ڕژێمی ئاخوندی نیشانە مدۆنە و شەرمەزارش مەکەرمێنە".

کۆنگرەو نەتەوەیی کوردستانی - کەنەکە جە ئەرەیاۋنایێۋنە سەبارەت بە ناڕازیەتی و ئاخێزو گەلێ ئێرانی و گەلو کوردی جە وەرهۆرز (ڕۆهەڵات)و کوردستانی هەڵۋێستش نیشانەدا و ئاشکارش کەرد: " ڕژێمو کۆمارو ئیسلامی ئێرانی دەیان ساڵێن سەرجەم جومگەکێ دەسەڵاتی و ژیۋای گەلێ ئێرانی و ڕۆژهەڵاتو کوردستانیش قۆرخێ کەردێنێ و ئازادی و دیمۆکراتیش خەفە کەردەن".
کەنەکە ئەرەیاۋنانش: "ڕژێمو ئێرانی جە خوڵقنای قەیرانێ و کێشە ناوچەیی و هەرێمیەکانە دەستش هەن و ئانێچە باجەکەش گەلێ ئێرانی مدانەش. ڕژێم جە جیاتی چارەسەری قەیران و کێشەکان، کەچی پەنا پەی زیندانی کەردەی، کوشتە و سەرکوتکەردەی مەبەرۆنە. کوشتارو وەحشیانەو خەڵکی ناڕازی ئێرانی و وەرهۆرزو کوردستانی جە چەند ڕووێ ۋیەردێنە سیاۋکاری ڕژێمی ئاخوندی نیشانە مدۆنە".
کۆنگرەو نەتەوەیی کوردستانی - کەنەکە سەرەڕاو شەرمەزار کەردەی کەردە دژە گەلەیەکانو ڕژێمو ئێرانی و کوشتارو جەماوەری ناڕازی، هامخەمی چەنی خانەوادەکانو قوربانیان نیشانە مدۆنە و داۋا جە گەلو کوردی جە هەر چوار بەشێ کوردستانی و پارت و لایەنە کوردستانیەکانو وەرهۆرزو کوردستانی مەکەرۆنە پێوەرە پەشتیوانی جە ئاخێزە جەماوەریەکەو ئێرانی و ڕۆژهەڵاتو کوردستانی بکەرانێ.دیوانە شیٛعرو ”باخو دڵی” چاپ و ۋەڵا کریاوە

”باخوو دڵی“ دوەم دیوانە شیٛعرو شاعری ناسک خەیاڵو هەورامانی ”قەیوم دانشوەر نەرۋی چاپ و ۋەڵا بییەنەۋە و جە کتیب ۋرەشیەکێ پاۋەی و مەریۋانی ۋەردەستەن.

”باخوو دڵی“ دوەم دیوانی شیٛعری شاعری هەورامانی ”قەیوم دانشوەر نەرۋی“ەن و چاپ و ۋەڵا بییەنەۋە و جە کتیب ۋرەشیەکێ پاۋەی و مەریۋانی ۋەردەستەن.
پێسە شاعری وێش نۋیستەنش: "دیوانەکە جە 105 لاپەلێ، 78 هۆنیێ، 422 بەیتێ شێعرێ، بەهیمەتەی بەرزەو (فەتحوڵڵا ڕەزایی داریانی) و (عەبدوڵڵاحەبیبی نۆدشەیی) ویرایش و پەلۋناری کریان و بە هونەرمندٚی (عەدنان مورادی پاوەیی)بەرگش پەی وەش کریان و زمسانوو ساڵەو 1397ی کۆچی ڕۆجیاری.جە ۋەڵاۋگەو (ئارۆ)ی جە پاۋە شار بەڕاوەبەری عەدنان مورادی، دریان چاپ و ۋەڵا کریانەۋە".
قەیۆم دانشوەر نەروی نۋیستەنیچش: "ئینە دووەمین کتێبی شێعریمەن، یەکەم کتێبیم بە نامێ (ڕازۆ دڵی) جە86 لاپەلێ، 38 هۆنیێ، 830 بەیتێ شێعرێ، هامنو 1393ی ڕۆجیاری بە زەحمەتو عەبدوڵڵا حەبیبی و فەتحوڵڵا ڕەزایی ویرایش و پەلۋناری کریان و جە ۋەڵاۋگەو(ئەوین)ی جە (مەریۋان) بەڕاوەبەری بەرزان حۆسەینی چاپ بی و پێشکەش کریا بە کتێبخانەو هەورامانی".
نموونێ جە شعرێ دیوانەکەی:
باخوو دڵەکەیم ڕۆو خەزانیشەن وەختوو خەزانوو داروەزانیشەن
خەزان هجووم ئاردٚ پەی هەنار و وەز سوەیل دان دیدٚەی نەونەمامی ڕەز
ڕەز دیدٚە ڕەشتەن بە سورمەی سوەیل مەجنوون چەمەڕای ئامای کۆچی لەیل
یانێ های ئێڵاخ نیەن جای مەننەن ئاڵشتە وارا تەمە داش بەننەن
(قەیۆم دانشوەر نەروی)ئێران مووشەکی چێردەریاییش تاقی کەردەۋە

ئێران ئاشکراش کەرد: جە بەردەۋامی گەشەدای بە توانا جەنگیێ و سەربازیەکانشەنە مووشەکێۋی چێردەریاییش تاقی کەردەنەۋە.

جەی بارەوە ئاژانسە هەۋاڵیە فەرمیەکێ ئێرانی ۋەڵاۋشان کەردەنەۋە: "جە تاقی-کەردێۋی سەرکەوتەنە، هێزە سەربازیەکێ ئێرانی جە تەنگەو هورمزی دلێ کەنداو فارسییەنە، مووشەکێۋی چێردەریایی دوورشان-شان تاقی کەردەنەۋە".
بانگەشە کران، موشەکەکە جە چێردەریایی غەدیری ڕووبە ئۆقیانوسی هندی تەقنیان و ئامانجی دیاری کریاش پێکان. تاقیکەردەی مووشەکە چێردەریایەکەی، جە چوارچێۋەو گەشەدایەن بە توانا جەنگیێ و سەربازیەکێ سپا و ئەرتەشو ئێرانی. ئانێچە دەوڵەتە هەرێمیەکێ بە تایبەتی ئیسرائیل و عەرەبستانی سعودی و زلهێزە جیهانیەکێش بە تایبەتی تەر ئەمەریکاو ئەورووپاش نیگەرانێ کەردێنێ.
دەوڵەت و زلهێزەکێ فرە جارێ داۋاشان جە ئێرانی کەردەن، تا کۆتایی بە تاقیکەردەی مووشەکە دوورشانەکێ و چەک و چۆڵەی ئەتۆمی باۋەرۆنە و ئێرانشان ڕووبەڕوو گەمارۆی سەختی کەردەنەۋە. بەڵام سەرەڕاو ئانەیە ئێران سورەن جە تاقیکەردەی مووشەکی و گەشەدای بە توانا سەربازیێ و جەنگییەکانو وێش و دەستبەردارشان نمەبۆنە.ئەمنستی ئەنتەرناشناڵ: جە وێنیشاندایەکێ ئێران-یەنە 304 کەسێ کوشیێنێ

ئەمنستی ئەنتەرناشناڵ ئاشکراش کەرد: "جە وێنیشاندایەکێ ئێران-ی و ڕۆژهەڵات-یەنە 304 کەسێ کوشیێنێ و هەزاران کەسێ تەرێ بریندارێ بیێنێ".

ئارۆ دووە شەممە، ڕێکوزیای جیهانی چنەویەردەی میاندەوڵەتی (ئەمنستی ئەنتەرناشناڵ) نوتەرین ڕاپۆرتش سەبارەت بە ناڕەزایەتیێ و وێنیشاندایە جەماوەریەکێ ئێرانی پەی ڕای گردینی وەڵاوکەردەنەوە. جە ڕاپۆرتەکەنە ئاشکرا کریان: "جە 15 تا 18و مانگێ ویەردێ کە وێنیشاندای و ناڕەزایەتیێ جەماوەریێ جە ئێران دژ بە دەسەڵاتی ڕێکێۋزیێنێ، جەلاو هێزە ئەمنیەکانو ئاوڵاتەیەوە 304 کەسێ کوشیێنێ و هەزاران کەسێ تەرێ بریندارێ بیێنێ. هامکات دەسەڵاتدارێ ئێرانی بە تونڎتەرین شێواز و بێبەزەییانە ڕووبەروو ئاکەسانە بیێنێوە کە هەوڵشان دان باس جە دڕندەیی و کوشتوبڕو هێزە ئەمنیەکان بکەرانێو ڕای گردینی چنەشان ئاگادارێ بکەرانێوە".
ئەمنستی ئەنتەرناشناڵ باسش جە ئانەیە کەردەن، "جە سەروەختو نارەزایەتیێ و وێنیشاندایەکانە و دمابەدمایشانە هێزە ئەمنیەکێ ئێرانی هەزاران وێنیشاندەرێ، ڕۆچنامەڤانێ، چاڵاکوانێ مافەکێ مرۆڤی و گلێرگەی مەدەنی و وانکارێشان دەستگیرێ و زیندانیێ کەردێنێ کە 180 کەسێشان بە تۆمەتو سەرکێشی و سەرپەرشتی کەردەی وێنیشاندایەکان هەڕەشێ جەداریدای و مەرگیشان سەرەن. سەرەڕاو ئانەیە مانگێوە زیاتەر دەربازبییەن سەرشارە، بەڵام هێشتای هێزە ئەمنیەکێ ئێرانی ئینێرە شۆنەو ئاکەسانەوە کە بەشدارێ وێنیشاندایەکان بیێنێ و ئامانجشانە دەستگیرێ و زیندانیێشان بکەرانێ".زوان، تێکەڵاوییەن جە ئاوەزی و ویری کە بۆ بە شناسو ئینسانەکا

(بە بۆنەو ڕۆ زوانوو کوردی) چی زوانوو ئەذایی مشۆم وانیۆ و بنویسیۆ؟

فرەو جارا مژنەومێ کە زوانوو ئەذایی چێشا؟ وە چی مشۆم وانمێش. یۆ چا خاڵە موهێما کە کەمتەر کەسێ زانۆش و هەستش پەنە کەرۆ ئانەن کە زوانوو ئەڎایی مۆهمیش ئانە نیا کە پسۆ ئەڎا و تاتەیت یا نیشتەگاکەیت قسێ کەری. جە ڕاسینە زوانوو ئەڎایی، مۆهمیش ئانەن کە چەنی دەروون و ئینسانەکا ڵکەش واردێنە هەر پاسە چەنی ئا زوانەیە کە ڕوانە پەنەش منویسمێ و قسێ کەرمێ جیاوازا. مەژگوو ئینسانی وەلێ وینای و ئەژنەویە، هەست بە چێوەکا دوروو وەروو وێش کەرۆ. ئی دورە جە زوانەوانی پەنەش واچا دورەو وەلێ زوانی کە ئاوەز و ویر وانایۆ وێشا پێ بابەتەکا هەن ، وەلێ ئانەی رێسیاو با بە زوان . نۆروێژیەکێ باورشا ئانەن کە بە هەر زوانێ وەرم وینی ئانە زوانوو دەروونیتا . یا پرۆفسۆر توە کانگاس ، زوانشناسی فینڵاندی ماچۆ زوانی ئەذایی پسۆ پۆسیا ، نمەتاوی چەنەش بڕیەی ، بەلام زمانی بێگانە پسۆ جل و بەرگیا کا وارایچش ئنە مۆهم نیا . ئا کەسێ کە جە ئەذاو تاتەی دو زوانە جە ئەذا بێیەنێ ، چەنی دوێ کەسایەتیا ، دوی ویرکەردەیا و دوێ جیهانێ جیاوازێ ژیوا . زارۆڵێوە کە تاتەش هۆرامیا و ئەذاش کرمانجەنە ، هۆرزوو نیشت یا قسە کەردەو ئا زارۆڵەیە چەنی ئەذا و تاتەیش جیان . پێ نموونەی کناچەکێ من وەختێ چەنی من قسێ کەرۆ ، تەلاش کەرۆ رەنگدانەوەش جە چوارچێوە ئا چێوانە بۆ کە من فێر کەردێنە ، وەختێ چەنی ئەذیش قسێ کەرۆ تەلاش کەرۆ چەنی دەروونوو ئەذەیش پەیوەندی گێرۆ . هەر ئا کناچێ چا وەختەنە کە بە کرمانجی قسێ کەرۆ هۆرزوو نیشتەکێش چەنی من جیاوازیشا هەن . بەلام جە لایەو تەر نیشانە مدۆ کە زارۆڵە تواناو ئانەیش هەن کە چەنی ئا فەرهەنگ و دەروونەی کە جە زارۆڵەیی جە راو زوانی پەنەش یاونان وێش ریک وزۆ . بەلام هەر ئا زارۆڵە کە جە وانگای ئنگلیسی و چەنی زارۆڵە ئنگلیسیا هۆرزو نیشتس هەن نمەتاوۆ فرە چەنیشا تێکەڵاوە بۆ . ئەچێگەنە ئا راسیەما پێ بەر گنۆ کە مەیدانوو یوهەمین زوانی کە شناخت و ئەنەیاواینەین جە مەیدانی دوەمین کە پەیوەندیا مۆهمتەرا . : زوان تەنیا کەرەسەو پەیوەندی گێرتەی نیا ، زوان نیشاندەروو هەستەکا ئینسانین . هەستەکا وەشی ، تاڵی ، ناوەشی ، گرەوای ، خەمۆکی و ،،، بە زوانەکا تەر بە ئاسانی نمەتاوی نیشانەش دەی . فرەو نەوەشەکا ، ئازار و دەردەکا وێشا بە زوانوو ئەذائیشا بەر وزا ، ئینە نیشانە مذۆ کە زوانوو ئەذایی زوانوو رەوان و دەروون و ئینسانەکان . بە گردی زوان جە دوێ مەیدانانە بە کار مێ . یوهەمین مەیدانوو ئەنەیاواینە و ئەژناسای دوەمین مەیدان و پەیوەندی . هەر پاسە زانمێ ئارۆ گرد یاگەنە یاواینە جە پەیوەندی مۆهمتەرا . وەختێ چەنی کەسێ تاوی بە زوانێ پەیوەندی گێری بەلام چەنەش نەیواوینە ، پەیوەندیەکە تەنیا فیزیکیا و چەنی رۆحوو وەراوەرەکەیت بێگانەنی . ئا ئینسانێ کە زوانوو وێشا خاس نمەزانا یا جە زوانوو ئەذائیی وێشا بێ بەشێ بێیەنێ ، چەنی دەروو و رەوان و وێشا بێگانێنی . جە فرەو زوانەکانا جاری چانە هەن کە چێوە چنها نامێش هەنێ ، پێ نموونەی ئاڵاسکانە پێ وەروێ ( سنۆ ) نزیکەو 18 هەژدە نامێ جیاوازێ هەنێ ، بەلام جە زوانوو عەرەبینە یەک نامێ هەنە . یا خۆرماوی لاو عەرەبەکاوە نزیکەو 21 نامێش هەنە ، و لاو خەلکوو ئاڵاسکای یەک نامێ پێ گردوو 21 خۆرماوەکەی بە کار بەرا . ئینە نیشانە مدۆ کە ژیوای چەنی سرووشتێ کە چەنەش گەورە بی ، و ئا چێوا کە پێ ژیوای مۆهمتەرێنە فرەتەر بایخشا پەنە دریان . جە هەورامانو ئیمەنە جە بەشوو باخ و تەوەنی و کەش کۆ بە سەدان واتیڵێ هەنێ . بەلام پێ کەسێ یەزدی تەنیا چن واتیڵێ جە مەژگشەنە یاگێشا گێرتینە . وەختێ جە هەورامیە پەرسا وەروە ، وەزی ، هەنار ، سیاوچەمانە ، ئی واتیڵێ چەنی رۆحیش ژیوەینێ و چەنیشا ئاشنان . بە بێ ئانەی کە وێچش بزانۆۆ هەستش هەن پێشا . پۆچی وەختێ زوانی ئەذائیما خاس نەزانمێ ، بەشوو هەست و عاتفەیما لاوازیش پۆوە دیارا . راسا زوان ملکوو بەشەریەتیا ، بەلام گرد ئنسانێ بەشێ چی سامانەیشە لا یاوان . چەنیش ویر کەرۆوە ، چەنیش لەیەکێ مذۆوە ، چەنیش قسێ کەرۆ ، پۆچی بیەن بە کەسایەتیش. مەژگوو ئینسانی ئا پەیامەکا کە ڕوانە هۆرشا گێرۆ کەرۆشا بە کرێڵ کە زوانشا پەنە کریۆوە . فرەو جارا مژنەومێ کە ئایر گەورەتەرین کەشف و ئینسانی بیەن . بەلام فرەو زوانشناسەکا زوانی بە گەورەتەرین دەسکەوتوو ئینسانی مزانا . زوان جەمبیەو فەرهەنگی و حافزەو کۆمەڵگایا . پەشتەو هەر واتیڵێوە فەرهەنگ ، باوری و ویرێوە یاگێش گێرتینە . ئینسان وەلێ ئانەینە قسێ کەرۆ ، ویر کەرۆوە ئا وەختە ڕێسۆش و بۆ بە زوان . جە پیرا لا وێما ئەژنەوێنمێ کە بیە فلانی فرە ڕێسۆ . ڕێستای زوانی بە ماناو لکەداو واتیڵەکا مێ کە بۆ بە ڕەستە ( جۆملە ) .
گەر تەماشەو ئەدەبیات نەتەوەکا کەرمێ وینی سرووشت ئینسانێش رێکوستەن کە چەنی راسی ئا سرووشتەیە مێوە . نەتەوەی پاسە هەن بە بۆنەو جیاوازی سرووشت و وەڵاتەکەیش جن زوانێش هەنێ . پۆچی تاومێ واچمێ چن پێ لوێ جیاوازێ پێ ژیوای جە نەتەوەیەنە بیەیشا هەن . پێ نموونەی سرووشت و هەورامانی تاک و نیشتەگا و هۆرامانیش تاشتەن . پێ نموونەی کەسایەتی هۆرامی دائێم حەزش ئینا یاگێ بەرزێوە ، یا ئایر کەردەیۆ ، یا وەروە یا ئاوەدانی . چوون فەرهەنگی هەزاران ساڵە کە بەرهەموو تەجرۆبەکا ژیوایا کەسایەتییەش وەش کەردەن کە ساحێب و ویر و ئاوەزی تایبەت بە وێش هەن . ئی ئینسانە سەرو ئاوەز و ویری تایبەت زوانش رێکوستەن . پێ نموونەی فێربیەو زوانی دوەم چانەی مشۆ ئاسان بۆ ، بەڵام فێر بیەو متافۆرم یا زوانوو کەنایە یا دەرونی ئا میڵەتەیە ئاسان نیا . وەختێ جە هۆرامینە ماچی کاسیەرە ، یانە فزەت چەنە نێ ، بەلام کەسێ کە هۆرامی فێر بۆ ، مەگەر نیشتەرەکەی پێ گرد چێوە بە کار بارۆ . کاسیەرە واتیڵینێ ، بەلام گەر کەسێ هۆرامی نەبۆ ،نمەتاوۆ جە دەروونوو ئا کەسەیە یا کەسا یاوۆنە کە ئینێ چ بارەدۆخینە . پێ نموونەی وەختێ تاتە بە زارۆڵەکەیش ماچۆ کاسیەرە ، دیارا زارۆڵەکە هاروو هاجیش کەردەن و تاتەکە دەسشۆ ناراحەتا . بەلام کەسێ کە هۆرامی نەبۆ نمەتاوۆ ئی هەستەیە یاوۆنە یا بژناسۆش . (شناختش سەر نیا )
: ئینسان وەختێ وێش وانۆوە ، یا مڵۆ فکرێرە ، بە زوانی ئەذائیش ویرێ کەرۆوە و وێش و ویەردەو وێش مارۆوە وەروو چەماش . نوام چۆمسکی جە یۆ جە وتارەکاشەنە باسوو پەیوەندی ( زوان و ئازادی ) کەرۆ . چۆمسکی باورش ئانەن گەر زوانوو کەسێ قەدەغە یا بن بڕ کەری جە راسینە ئازادیش چەنە مسانیوە . بە پاو ئا قسێ تاومێ واچمێ کە زارۆڵێوە کە جە وانای و نویستەی بە زوانوو ئەذائیش بێ بەش بۆ ، جە راسینە جە ئازادی بێ بەش کریان و مافوو ویری ئازاد و ژیوای ئازادش چەنە سنیانەوە . پۆچی زوانی ئەذایی پێ گرد ئینسانە جە گرد چێوە مۆهمتەرا . ئا کەسێ کە زوانوو وێشا بە خاسی تاوا واناوە و بنویسا ، خاستەر تاوا زوانی دوەمین فێرێبا و پەیوەندەیکا ئا دوە زوانەیە بێزاوە .
ڕاوەبەری و ژیوای ئازاد :
یۆ چا بابەتا کە جە ژیواو ئارۆینە بیەن بە گرفت ئانەن کە ئا نەتەوێ یا کەسێ چێروو سیستمی بێگانە و داگیرکاری نمەتاوا زوانوو وێشا وانا و بنویسا ، فرەو وەختا جە وەرانوەروو زوانوو دەسەڵاتیوە وێشا بە کەم مزانا . باورشا بە ڕاوەبەری وێش ڵاوازا . کەسایەتی خەلکەکەیشا پەرا جە شەرم و تەرس و وێ بە کەم زانای . زوان جە چوارچێوەو سیاسەتینە کەرەسەو دەسەڵاتیا . پۆچی دائێم داگیرکەرێ سەرەراو داگیرکاری وەڵاتی ، بە سیاسەتوو زۆری زوانوو ئا نەتەوا قەدەغە کەرا ، تا زارۆڵەکیشا بە فەرهەنگ و وێشا بێگانێ با . وەختێ کەسێ بە فەرهەنگ و وێش بێگانە بی ئاسانتەر گنۆ خزمەت و داگیرکاری . ئێمەی هەورامی دوەسەد سالێ چێوەڵتەر زوانەکەما بیەبێ بە نۆقتە هێز پێ ئێمە ، بەلام ئارۆ لاواز بیەیش جە پەرتەوازی ئێمەنە بەرکەوتن . وەختێ زوانوو ئاڤێستای 3000 یەرێ هەزار ساڵێ ، قەباڵەکێ هۆرامانی 2700 ساڵێ ، سەرئەنجام و یارسانەکا نزیکەو 1000 هەزار ساڵا دەۆڵەتنامەو هەورامی جە لاو مەلا خدری رواری 400 ساڵێ و خانای قۆبادی و چنها کەسێ تەر کاریگەری زوانی نیشانە مذا . ئیمە هەر چیما هەن ، فرەتەرش هنوو ئا سەردەمەینە کە زوانەکەما بە ئازادی نویسیان و وانیان . پۆچی جە دوسەد سالی ویەردە فەرهەنگەکەما کاڵتەر بێیەنەوە چوون زوانەکەما گرۆڵیەش کەوتێنە ڵێژی .
جە روێ پسۆ 15 مەی کە بە ڕۆ زوانو کوردی ئەژناسیان ، یاگێ وێشەنە کە دەنگما بەرزکەرمێوە و واچمێ شناسنامەما چەنە ئسنیانەوە و ئازادیما نیا .
زەردەشت هۆرامی، ئەندامو دەستەو ڕاوەبەری پلاتفۆرموو هۆرام-یبە بۆنەو جەژنەو زوانی کوردی زانستگاو ڕۆژاڤای بە هەورامی پەیامش دا

زانستگاو ڕۆژاڤاو کوردستانی بە بۆنەو جەژنەو زوانی کوردی بە هەورامی پەیامو پیرۆزباییش وەڵاو کەردەنەوە و زاونش بە (نەخشیاو ویری، باخوو گۆرانیا و هۆنەری و شناسنامەو گەلی) بەنامێ کەردەن.

بە بۆنەو 15 مەی یا 26 پاژەرەژی کە پێسەو ڕۆو یەسنە (جەژنە)و زوانی کوردی دەستنیشان کریان، زانستگاو ڕۆژاڤاو کوردستانی جە شارو قامشلۆی هەورامی پەیامێوی پیرۆزباییش وەڵاو کەردەنەوە و جە میانشەنە زاونش بە (نەخشیاو ویری، باغو گۆرانیا و هونەری و شناسنامەو گەلی) بەنامێ کەردەن.
تەمامی پەیامەکەی:
یەسنەو زوانی کوردی مۆبارەکە بۆنە:
زوان ئا ویرەنە کە پسۆ ئامیانێ بە بەرکەوتەیش بیەن بە دەنگ و ڕەستەو واتەی. زوان نەخشیاو ویرەکان. زوان باغو گۆرانیا و هۆنەریا. زوان هلیانەو ویەردەینە. پۆچی گرد گەل و نیشتەگایێوە بە زوانوو وێش مژناسیۆوە. هەر پۆکەی زوان بییەی و شناسنامەن.
زوانوو کوردی بە گردوو بەشەکاشۆ چوون ( هۆرامی، لەکی، کەلهۆری، کرمانجی، زازاکی و سۆرانی ) یون جە کۆنتەرین زوانەکا دنیای. یون جە ئا زوانانە کە کۆنتەرین فەرهەنگو ئی دنیێەشە جە دلێ وێشەنە شارتەنەوە. سەرەراو گردوو ئا هێرشا کە پێ تاونای و فۆتنایش کریان سەرش و کریو، بەلام هەر پێسەو وێش مەنەنۆ و پارێزنای جە فەرهەنگێ دەوڵەمەنی کەرۆ و سەروو پەیاوە مدران.
ئێمە پسۆ دەسەو ڕاوەبەری دانشگاو رۆژئاوای کە دانشگێوە کوردیا و جە دلێ گردوو ئی نەهامەتیانەو جە درەنجامو مدرامانێ تاریخی سۆز بییەنەوە، واچمێ: "بییەو ئێمە و کۆشیای پێ مەنەیۆ زوانەکەیما، بە ماناو تێکدایۆ و وڕناو ئا سیستمانە کە ئامانجشا تاوناینەوە فەرهەنگ و زوانەکان".
ئێمە ئی ڕوەیە، جە قووڵایی ویەردێوە هەر جە عەلی حەریری، بابا تاهێر، ئەحمەدی خانی و ناڵی-یەوە هەتا جارنامەو هاوار ، گیو موکریانی و گردوو ئا کەسا کێ چی ڕێنە زەحمەتشا کێشتەن مۆبارەکبایی کەرمێ و داواما ئانەنە کە: ”با ساحێبداری جە ئامیان و بییەو زوانوو وێما کەرمێ”.یەرەژە بنەماڵێ کۆڵبەرە گیان جەدەستدایەکانش بەسەرێ کەردێوە

یانەو ڕێکوزیا ژەنانو هەورامانی (یەرەژە) بنەماڵێ 2 کۆڵبەرێشان بەسەرێ کەردێوە کە جەی دمایەنە گیانشان جەدەست دابێ.

جە پارێزگاو سنەی یانەو ڕێکوزیا ژەنانو هەورامانی (یەرەژە) پەی بەروستەی هامخەمیشان چەنی بنەماڵەکانو کۆڵبەرانی، بنەماڵێ 2 کۆڵبەرێشان بەسەرێ کەردێوە کە جەی دمایەنە بە شێوازێوی فرە تراژیدی گیانشان جەدەست دابێ. دمایی ئەندامێ یەرەژەی بە یاوەری بنەماڵەکان، مەزارێ کۆڵبەرەکانشان بەسەرێ کەردێوە و دەستە ولی و پەیامی نوسیارێ وێشان سەرو مەزارەکانشانەوە نیارە. هەر جە ئاگە وتارەو یەرەژەی وانیاوە و جە میانشەنە سەرەڕاو بەروستەی هاودەردی و هامخەمی پەی بنەماڵەکانو سەرجەم کۆڵبەرەکان، داوا کریا پەرە بە گیانو هامکاری و یاردیدای هەنتری بڎریۆنە و ژەنی هەورامانی و کوردستانی ڕۆڵی کارا بگێڵنانێ پەی بەدی ئاوردەی ئاشتەوایی، یەکسانی و وەرانوەری و چارەسەرکەردەی گرفتەکانو گلێرگەی.
یانەو ڕێکوزیا ژەنانو هەورامانی (یەرەژە) داواش جە ژەنان کەرد، تا گۆڕ بە کۆشایشی بڎانێ و زیاتەر جە ویەردەی وێشان ڕێکێبوزانێ و تاک و کۆو کۆمەڵگەی پەی هامکاریکەردەی یەکتری وچارەسەری کێشەکانشان هانێ بڎانێ. هامکات بنەماڵێ کۆڵبەرەکانیچ، وەشحاڵی و سپاگوزرای وێشان پەی سەردایەکەو یەرەژەی نیشانەدا.
یانەو ڕێکوزیا ژەنانو هەورامانی (یەرەژە) ساڵێ ویەردێ بە بەشداری دەیان ژەنە چالاکێ مەندەنیێ، ڕۆشەنوێرێ، نویسەرێ، هونەرمەندێ، شاعرێ و کەسایەتیێ هەورامانی مەرزیابێرە و تا بە ئارۆ بە شێوازێ جیێێ جیێ درێژە بە کۆشایشی مەڎۆنە.جینۆساید (گەل کوشتەی)

بە بەهانەو ساڵیادو ئەنفالی (ئەژناسە و جینۆسایدی(وەچە کوشی) یان گەل کوشتەی چیٛشەن؟

گەل کوشتەی یانی هەر کەردەویٛ کە بەنیازو دلیٛنەبەردەی وفۆتنای گرد یان بەشیٛ جەنەتەویٛوە، یام ڕەگەزیٛ، گروپیٛ ئەتنیکی، یام ئاینی ئەنجام دریوٙنە. جینوساید واتێوە لاتینیەنە جە دڤیٛ واچان( جین gen بەماناو ڕەگەزی مەیوٙنە، یەکەو دروسبیەیو بەشەری،سایدcide بەماناو قڕ کەردەی، کوشتەی و دلیٛنەبەردەی.( گەل: بەهەورامیانە ماناو کوٙمەڵ ی مدوٙ، نەک میللەت، پیٛوەرە کوشتەی). ئەژناسەو نەتەوە یوٙگریٛرتەکان پەی جینوٙسایدی- گەلکوشتەی(هەوڵ و تەقەلای بەپلان و بەرنامەن جەلاو دەسەڵاتیٛوە یام دەوڵەتیٛوە پەی دلیٛنەبەردەی گەلیٛ تەری کەپیٛوەرە مژیوان، ئەگەر دلیٛنە نەبەروٙش بوٙ بە بایسو تەرسیٛ و خەتەری سەرو بیەی دەسەڵاتو ویٛش. پەی نمونەی مەواچمیٛ ئەنفال گەلکوشتەین(جینوٙسایدەن): یانی سەلەمیان کەئیراق پەی نیازو مەبەستو تایبەو ویٛش گەلو کوردیش دلیٛنەبەردەن، کە دەگانشینەکیٛ کوردسانیش گیٛرتیٛ و بەزیندەیی کەردیٛش چیٛرو خاکیوە، کە بەشێوی گرنگ وفریٛ بیٛنیٛ جەنەتەوەو کوردی، پی شیٛوە تاوانێ گەوریٛ و تەرسانکەش کەردە دەرهەق بە گەلو کوردی، هەرپاسە کیمیاواران کەردەی هەڵەبجەی و دەگا نشینەکانو تەرو کوردسانی بە دەسو ڕژیٛمی مەرامش بیٛ و بەرنامەش بیٛ پەی کوشتەی بە کوٙمەڵی خەڵکیٛ فرەی، تا کوردی دلیٛنە بەروٙ و نازوٙش . کوٙمەڵکوشتەی، ڕەشەکوژی،قڕکەردەی، یام گەلکوشتەی؟ کوٙمەڵکوشتەی، ڕەشەکوژی یا قڕکەردەی تایبەمەندی گەلکوشتەینیٛ( جینوٙسایدینیٛ)، وەلێم ماناو وێڕاسو گەلکوشتەی نمەدان، چونکە گرد کوٙمەڵ کوشییٛوە یا قڕکەردەی گەل کوشتەی نیەن. کە مەواچمیٛ یام مواچا ن کوٙمەڵکوشتەی یام قڕ کەردەی، نمەزانمیٛ مەبەست چیٛشەن، ئایا پاکتاوی ڕەگەزین پیٛسە تاوانو دژ بەمروٙڤایەتین، یام کوشتاریٛ بەکوٙمەڵەن بەهوٙکارو کوٙمەلایەتین، یام کوشتاریٛن هوٙکارش دیار نیەن. هەرپاسە کوٙمەڵکوشتەی مکریوٙ کوشتەی پەنج تا دە کەسیٛ یام سەد یام هەزار کەسیٛ بوٙنە جە ڕووەداییٛ تەریک و نادیارەنە بوٙ، ئی کوٙمەڵکوشتەیە نمەلوٙ خانەو تاوانو گەل کوشتەیوە، پەی نمونەی کوشتەیو 250 کەسا ن بەهوٙو تەقنایەو بوٙمبیٛوی ویٛ کوشیوە، کوٙمەڵکوشیو قڕکەردەی خەڵکین چا یاگیٛنە، وەلێم گەل کوشتەی(جینوٙساید) نیەن. یانی چیٛگەنە مەبەستو نیازو کوٙمەلکوشتەکەی نەسەلەمیان کە تایبەت بوٙ و پلان و بەرنامەش بیەبوٙ، نمەزانمیٛ مەبەستو کوشتارەکەی دلینەبەردەی بەشیٛ گرنگ و خەلکی دەسنیشان کریای بیەن یام نا. هەرپاسە پەی چیٛشی ئاخەڵکە کریان ئامانج، یام ئی خەڵکە کە کریان ئامانج پەی کوشتەی فرە گرنگەن و ژمارەشان فرەن کە ببانە بایسو خەتەری، وەرو ئانەی کوٙمەڵکوشتەی و قڕکەردەی چەمکیٛ وەر وەڵان ماناو تەفسیریٛ فریٛ مەدوٙ دەسۆ. وەلیٛ کە مەواچمیٛ گەلکوشتەی(جینوٙساید) یەک دننە شکە نیەنە و ماناکیش دیارەنە ئادیچ(تاوانەو دلیٛنەبەردەیو گروپیٛ یام دەسێ خەڵکی دیاری کریا کە نەتەوە و ڕەگەز و ئاینش جیابوٙ جە نەتەوەی سەردەسەی ودەسەلات داری. وەرو ئانەی من پیٛسە کەسیٛ چالاکوان یام دلسوٙزو ویارو جینوٙسایدی مەواچو مەشوٙ کەلیمیٛ جینوٙسایدی بەکار باوەرمیٛ جیاتی گەلکوشتەی، کە واتیٛوە جەهانینە و گردو نەتەوەکان و دەوڵەتەکانو سەرزەمینی ئی واتیٛ بەکار ماوەرانیٛ، جەزوانی عەرەبینە (الابادە الجماعیە ) بەکار ماوەران، پوٙکەی بە سوٙرانی بیەن بە کوٙمەڵکوژی و بەهەورامیچ گەل کوشتەی، هەرپاسە بە فارسی پەنەش مەواچان(نسل کوشی) کە ماناو وەچەکوشی یام نەوە کوشی، مەدوٙ، بەڵام پەڕ ماناو تاوانەکیٛ نیەن، بەلام جینوٙسایدەکە گردی مەگیٛروٙنوە. بڕێ کەردەویٛ هەنیٛ کەسیچ مەکوشیوٙنە، وەلێم کە ورد مەبیوٙ چەنەشان مەبانیٛ بە جینوٙساید، پەی نمونەی: دەسەلاتیٛو گەرەکشەن نازوٙ میلەتیٛو یام زوانیٛوی تەر کە ئینا چیٛر دەسەنە زاوزیٛ و زاڕوٙڵیٛشان ببان، بیٛ دزیوٙ جوٙرە دەرمانیٛشان مدوٙنە و گرد نەزوٙکیٛ بەر مشانیٛ، پی شیٛوە ژیوایشان مدرونٙ، دماو ماویٛ ئی میلەتە دلیٛنە مشوٙ بە شیٛنەی، کەسیچ شکەش نمەلوٙ پەیش کە بە بەرنامە کریان، پەوکەی مەواچمیٛ واتیٛو جینوٙسایدی فرە گونجیان پەی باسەکەیمان، یام کوٙچ پەنە کەردەی خەڵکی جە سەرزەمینێنە پەی یاگیٛو تەری، بەنیازو تاونایۆ زوانەکەیش یام نەژادەکەیش، نەتەوەکەیش، دلیٛو بوٙتەو نەتەوەی سەردەسینە ئینەچ ملوٙنە خانەو جینوٙسایدی، نەتەوەو کوردی جە کوردسانەنە توشو جینوٙسایدی بیەن لاو نەتەوە سەردەسەکا ن فارسی و عەرەبی و تورکیوە، نمونە تەعریب کەردەی کوردسانی، فارایەو کوردەکانو قەلاو دمدمی پەی خوٙراسانی جەلاو شا عەباسی سەفەویوە، وەڵتەریچ کوچو کوردەکانو دلیٛو وەڵاتو تورکیایما ئەژنەویەن تەنیا بە مەبەستو تاونایۆ و دلیٛنە بەردەی نەژادی و زوانیشان بیەن. ئینە گرد مەبەست دلیٛنە بەردەی زوان و نەژادو نەتەوەو کوردی بیەن، رەنگا کەسیچشا نەکوشتەبوٙ. فەرماودیٛ چەنی ئەژناسەو بڕیٛ جە شارەزایانو ویارو جینوٙسایدی: ئیسرایل چەرنیisrael w.charny مەواچوٙ: کوشتەیو دەسەجەمی ژمارێوی دیاری کریای کوٙمەلە ئانزانێ بیٛ وەرگیری کە جە وەختو جەنگینە نەبان، مەلوٙنە خانەوجینوٙسایدیوە. ئیرڤینگ لویس هوٙرڤیتزirving Louis horowitz : مەواچوٙ.جینوٙساید (گەلکوشتەی) یانی دلیٛنەبەردەی و وردوخاش کەردەی بەسسیستمی کوٙمەلە خەڵکیٛ بیٛتاوانین جەلاو دەزگا بیروٙکراتەکانوە. پیتەردروٙست Pieter Drost مەواچوٙ: جینوٙساید (گەلکوشتەی) یانی دلیٛنەبەردەی و فوٙتنای بە ئاگایانە وبە بەرنامە و ئانز انەکان، وەرو بەئەندام بیەیەشان جە کوٙمەڵگیٛوەنە ( حیزبێ یام ڕیٛکخراویٛنە). هەنری هەتنباخHenry R.huttenbach مەواچوٙ: جینوٙساید یانی هەر کەردەوێ کە هەڕەشیٛ بان سەرو بیەی یان مەنەیۆ گروپێ، یانی هەڕەشیٛ و خەتەر پەی دلینەبەردەی گروپێو. ستیڤن کاتزStevn Lkatz: مەواچوٙ تەنیا وەختێو جینوٙساید ئینا دلیٛنە، کە نیازو دلیٛنەبەردەی تاقمیٛو بوٙنە. دەوڵەتو عیراقی ساڵەو 1959 واژوٙش سەرو پەیماننامەو قەدەخەکردەیو تاوانەو جینوٙسایدی کەردیٛنە کە ساڵە و1948 جەلاو نەتەوە یوٙگرتەکانوە بەرشیێنە، نەک هەر عراق بەڵکو چندەها دەولەتیٛ تەریٛچ، وەلێم جە هەمان کاتەنە تاوانەو جینوٙسایدی و تاوانەو دژ بە مروٙڤایەتی و تاوانە و جەنگی ئەنجام مەدانیٛ، پەی مەنەیەو سەرو کورسی دەسەڵاتیوە . تاوانەو جینوٙسایدی گەورەتەرین تاوانەنە سەزەمینەنە، یانی تاوانێوە جیهانیەنە، دادگای تایبەتش پەی دروسمەکریوٙنە سەروئاستو جیهانی، یانی نەتەوە یوٙگیٛرتەکان بەشداریٛ مەبان پەی دروسکەردەی دادگای و ئامادەکەردەی دادوەری شارەزای، هەرکەس چی دادگانە حوکمش دریا ملەرە، ئیتر تا قەرەو قیامەتی ئینا ملشەو، مەشوٙ دادگایی بکریوٙنە و سزاو ویٛش هوٙربگیٛروٙنە، هیچ کەس و لا و دەولەتیٛ نمەتاووٙنە و ڕاش نمەدریوٙ حوکمو دادگای هوٙر ڕوشکنوٙوە. تاوانەو کیمیا وارانو هەلەبجەی ڕوٙ 28/2/2010 جە لاو دادگاو باڵاو تاوانەکانو بەغدایۆ بە جینوٙساید ئەشناسیا، پەرلەمانو عیراقی و کوردسانی بڕیارەکەشان قبوڵ کەردەن و پاڵپەشتیش کریان، وەلێ تائیسا حکومەتوعیٛراقی ددانش نەنیان پوٙرە، جونکە ئەگەر ددانش بنیوٙ پوٙرە بە قانون مەشوٙ قەرەبوو(وجارای) مادی و مەعنەوی خەڵکو هەلەبجەی بکەروٙنوە، تائیسا نکوٙڵی مکەروٙ مەواچوٙ من یاگەگیرو ڕژیٛمو بەعسی نیەنان، ئینەیچ پیٛچەوانەو گرد یاساو ڕیٛسایوە جیهانین. زانستو جینوٙسایدی زانستیٛ تازەن مەشوٙ خەڵکو هەڵەبجەی و گردو کوردسانی هوٙشیاری تەمامشان ببوٙ سەرو ئی زانستیە، چون تاوانەو جینوٙسایدی گرفتیٛ جیهانین و گرکەسی مگیٛروٙوە. پەی یادو ئەنفالی و هەلەبجەی وەرنیار مکەروون جە کوردسانەنە (ناوەندێ) دلیٛنەو جینوٙسایدی مەرزیوٙرە و بودجەی تایبەتیش ساڵانە پەی مسوٙگەر بکریوٙنە، ئی ناوەندە گردو ویارەکانی بگیٛڕوٙنە ویٛ، ڕیخراوەکانو ویارو جینوٙسایدی هامکاریٛش ببان، یانی حکومەتو ڕیکخراوەکیٛ یەک دەس تەقەلا بدان و پەیوەندیش ببوٙنە چەنی گردو ناوەندەکانو جینوٙسایدی سەرانسەرو جەهانینە، هەرپاسە پیٛشنیار بەرزبکەرانوە سەرو ئاست و نەتەوە یوٙگرتەکان و ئەمینداریٛ گردینی پەی جینوٙسایدی بنریوٙرە. داخەم مەشوٙ هەتا ئیسە جینوٙساید نەتەوەو کوردی بەردەوامەن، ساڵە 3/8/2014 شەنگال جینوٙساید کریا، ئیسایچ دەولەتو تورکی جینوٙساید بەروٙ راوە جە شارەکانو جزیرەی و ئامەدی تائیسا زیاتر جە 360 کەسیٛ مەدەنییٛ کوشینیٛ، هەرپاسە چەتەکی داعشیچ پارۆن تائیسە چند جاریٛ بەچەکی کیمیایی سەنگەرکانو پیٛشمەرگەیشان بوٙمباران کەردەن، تازەتەرینشان بوٙمبارانو شارو تازەی جە پاریزگاو کەرکوکی بیٛ، کەیەریٛ کەسیٛ گیانشان بەخشان و نزیکەو ششسەد کەسان زەخمینیٛ بیینیٛ. هەرپاسە ئی دمایەو ڕژێمو تورکیای جە عەفرین، شەهبا، گرێسپی و سەرێکانی هەمان تاوانێش ئەنجامێ دێوە و سەدان هاموڵاتیێ شەهیدێ و بریندارێ بیێ.
ئیٛمە ئەجیٛما دماو هەلەبجەی و ئەنفالی ئیتر جینوٙسایدو کوردی مدروٙ، وەلێ پاسە نەبی، هوٙکاریٛش فریٛنیٛ، کەمتەرخەمی ویٛماو ،بیٛ ئەخلاقی فیسپەگای جەهانی و دەولەتە زل هیٛزەکان پاسەش کەردەن جینوٙساید و تاوانەو جەنگی سەرەمڕە بوٙنە . ئاشتی و ئارمی پیٛوەرژیوای بەدی نمیەیوٙ هەتا تاوانبارانو جینوٙسایدو هەڵەبجەی و ئەنفالی و ئەویٛشانی تەری سزا و ویٛشا هوٙر نەگیڕانیٛ، چەنی ئانەیچ مەشوٙ وجارای مادی و مەعنەوی قوربانیان و ڕوٙزگاربیانو ئی تاوانیٛ بکریوٙنوە، هەتا دنییٛوە پەڕ ئاشتیە و دوور جە جەنگ و جەڵەبەی و کوشتەی دروسە بکەرمیٛ.
دکتوٙر ناجح گوڵپیبنەڕاو فیٛربیەی زوانی لایڎەی

بنەڕاو فیٛربیەی زوانی لایڎە (بیٛگانە)ی چێشەن و چ ڕێبازێوە پەی فێربیەکەی بگێریۆنەوەر؟

وەختیٛو گەرەکمانە فیٛرو زوانێوی لایڎەی(بیٛگانەی بیمیٛ، بنەڕاوە مەشوٙ فیٛرو(واتیٛ) زوانە لایڎەکەی بیمیٛ، نەک واتیٛوە گیٛرە سەدان و هەزاران واتیٛ و زیاتەریچ. پەی نمونەی چەنی فیٛرو واتیٛو زوانو ئینگلیزی بیمیٛ؟ هەڵبەت هەرمانەو فیٛربیەی گرد مەژگو ئانزانینە پوٙڕیوٙنە، مەژگ چنڎە دلیٛنێوەش(center) چەنەنیٛ وەرپەرسیٛنیٛ ئەچی فیٛربیەیە، شونیەرە چەمیٛ و گوٙشیٛ(وینای و ئەژنەویەی) هامکاریٛ ئی هەرمانیٛنیٛ. با بزانمیٛ ئەوەجەما بە چیٛشین، چ کاریٛوەن تا ئی هەرمانە هەستیارە کریٛڵییٛ پوٙڕنوٙنە، چنڎ هەنگامێ، یام خاڵیٛ هەنیٛ مەشوٙ وەرەچەمشان بگیٛرمیٛنە تا بە جوانی فیٛرو واتیٛ، ئیجا ڕستەی و قسیٛکەردەی و نویستەی، بەڕەوانی بیمیٛ. هەنگامەکان وزمیٛ وەرو چەمان، بەپاو کریٛڵی بیەشان:
مانازانای، یام ماناو واتیٛ فیٛریٛ بیمیٛMeaning، ئەگەر گەرەکت بوٙنە زوانێوەتەر فیٛرببی، مەشوٙ ماناو واتیٛکاش بزانینە، شوٙنیەرە مەشوٙ بزانینە چکوٙنە بەکارشان باوەرینە، چ رستەنە، چ قسیٛ کەردەینە. کوٙمیٛوە پەرسیٛ مەکەروونە ئەو ویٛم، ئایا چەنی ئی واتیٛ مشناسووە، وەڵتەر دییٛنەم، یام نا؟ ماناش مزانو یام نا؟ میاووشنە یام نا؟ متاوو بەکارش باوەرونە؟ بنویسوش، یام وەڵتەر گوٙشم چەنە بییٛنە؟ ئایا متاوو وات و واچنە”دوای” چەنی هامڕاکام بەکارش باوەرونە، متاوو بنویسوش؟ یانی مەشوٙ بتاوو بە جوانی ئی واتە تازیٛ بوانوە و دروس بنویسوش، دروس دەمواچش بکەرونە، ئەگەر ئەژنەوییەچم یەکسەر بشناسونەش. هەرپاسە مەشوٙ جیاش بکەروە چەنی واتیٛوی جیاوازیٛ کە هام مانیٛنیٛ (synonyms) (دویٛ واتیٛ جیاوازیٛ هام مانێ)، شوٙنیەرە مەشوٙ جەهەمان دەمنە بزانو کام واتیٛ دژەشەنە، دەژەمانانە(antonyms)، یام هەر مانایوە تەرەی ئیدیۆمیە یام توٙکڵدارە کە پەنەواز بوٙ بزانونەش، پی جوٙرە متاوو ئەژناسێوە پەی واتیٛ تازەکیٛ بنیەورە دلیٛ مەژگو ویٛمنە و جیاش بکەروە جە واتیٛوی تەری. دروس نویستەی Spelling یانی هەرواتێوە کە فیٛریٛش بیمیٛ مەشوٙ بە دروسی بزانمیٛ بنویسمیٛش، بیٛ ئانەی هەڵە بکەرمیٛنە جە نویستەیشنە، دروس نویستەی”ئیملا” ، فاڕیای یەک نویسەی(letter) جە واتێوەنە بوٙ بایسو فاڕای ماناو واتیٛکیٛ. هەر پاسە مەشوٙ واتیٛکان تیٛکەڵ نەکەرمیٛ، مەشوٙ هاڵیگای بنیەیمیٛرە میانو گرد واتیٛونە، تیٛکەڵ بیەی واتیٛکان سەروەنەشیٛویای دروسمکەروٙنە جە دەمواچنەو جە ماناکەردەینەو جە وانایوەنە. دەمێو واتێوەی تازیٛ فیٛری مەبیمیٛ مەشوٙ مەژگمانە چەسپنمیٛش، ئاڎیچ بە نویستەیش، ئیملاکەردەیش، چنڎ یاگیٛونە، وەرچەم گیٛرتەی خاڵبەندی و تیٛکەڵ نەکەردی واتیٛکان، پی جوٙرە سپێڵەکەیش هەڵە نمەکەرمیٛ و چەسپیوٙنە مەژگمانە و یاگیٛ گونجیانە بەکارش ماوەرمیٛ و پەنەش مەدوٙمیٛ. چیٛوێ تەرهەن دروس نویستەینە، بڕێ واتیٛ(وەرگیری prefixe ، دماگیری sufixe) ملوٙنە سەرشان، ماناو واتیٛ مفاڕان، مەشوٙ هاگاداریٛ بیمیٛ، چون یاردیما مڎا پەی زیاتەر فیٛربیەی زوانو ئینگلیزی، یانی( سەرە مڕە نویستەی فرە پەنەوازەن پەی دروس نویستەی و فیٛربیەی). چون فرە نویستەی پیٛسەن وەرزشی سەرەمڕەی، یام ویٛ وەرزنای سەرو موسیکی، یانی گرد چیٛو ویٛ وەرزنایش گەرەکەن تا بە ڕەوانی فیٛرش بینە. دەوامچ کەردەیPronunciation دەمواچو گرد واتیٛوە کە فیٛریٛش مەبیمیٛ مەشوٙنە ڕاسەو دروسە بوٙنە، بە هەمان شیٛوە فرێوەجە واتیٛکا، نویستەیشان پیٛسەو یوین، یەک سپێڵشان هەن، وەلێم دەمواچشان جیاوازەن، پی جوٙرە مانایچشان جیاوازە بەر مەشوٙنە. دەمێوە گەرەکمانە واتیٛوە فیٛری بیمیٛ مەشوٙ هەوڵیٛ دەیمیٛ چند جارێوە چندیاگێوە جیاوازەو بژنەومیٛش ئیجا مەژگمانە چەسپنمیٛش، دمایی دەمواچش بکەرمیٛنە، یام دواینە بەکارش باوەرمیٛ، یانی ئەژنەویەی بە پلەی یوەم مەیوٙنە پەی ئانەی دەمواچی تازە فیٛریٛ بیمیٛ، دماو ئانەی مەشوٙ بزانمیٛ ئی واتیٛ جە چند بڕگیٛ دروسیئنە(syllables) ژمارەو برگەکاش چندەن، چون ئەگەر پیٛسەو ویٛش نەدرکنیوٙ ئاوەختە دەمواچ هەڵە بەرمشوٙنە، بی یاگیٛ مەخسەرەو هامڕاکات، شوٙنەو بڕگەیرە بڕیٛ دەنگیٛ(sounds) هەنیٛ زوانی ئینگلیزیە دەمواچ نمەکریا(بیٛدەنگیٛنیٛsilents)، مەشوٙ هاگادرو ئینیشایچ بیمیٛ، وەختو دەمواچینە هەمدیس فشار(stress) سەرو بڕگەی فرە کریٛڵین، مەشوٙ بزانمیٛ فشار وزمیٛ سەرو کامە دەنگی، چکوٙنە دریٛژش کەرمیٛوەو چکوٙنە کوڵ، زوانی ئینگلیزنە بڕێ واتیٛ هەنیٛ هەم نامیٛ و هەما کەردەنیٛ تەنیا بە فشار سەرو بڕگەی جیا مەکریانوە(present, present) ، دمائاخرەو مەشوٙ هاگاداریٛ دەمواچی بیمیٛ مەشوٙ بە ڕاسی و دروسی بواچمیٛش. گرفتیٛ دەوماچی زوانو ئینگلیزنە فرە فریٛنیٛ، وەلێم زوانو هەورامی و زوانو کوردی وعەرەبی ئی گرفتیٛشە نیەن، چون زوانی ئینگلیزینە بڕێ نویسیٛ(حەرفیٛ) مەیانە وەلێم دەمواچ نمەکریان، ئینە بوٙ بایسو سەروەنەشیٛونای، فارسیچ ئەچی جوٙرە نویساشە هەنیٛ کە وەختو وانایوە دەمواچ نمەکریانە وەلێم منویسیانەیچ. زوانی کوردی و هەورامی پاسنە نیەن، هەرچی دەمواچ کریوٙنە، منویسیوٙنەو بە هەمان تەشکیچ موانیوٙوە. ڕازوان یام گرامەرGrammar مەشوٙ تەشک و جوٙرو واتیٛکان بزانینە، ئایا مزانمیٛ وزمیٛش ڕستە؟ ڕستەنە چ دەورێوەش دیەن، بیێنە بە (بکەر، کەردە، یاوەرکەردە، یاوەرنامیٛ، ئامراز) مەشوٙ بتاوی کەردە بفاڕی پەی نامیٛ، یاوەرکەدەی، یاوەرنامیٛ، نامیٛ مەشوٙ پیٛسەو تاکی یام کوٙی بەکارش باوەری، ئەژماریان یام نەژماریان، پاسە بوٙ هەر وەختیٛوە مانا و دەمواچ و دروس نویستەی و دروس بەکار ئاوردەیش ڕەستەنەو دواینەو واتیٛوەمان زانان، ماناش ئانیٛنە کە مەژگمانە توٙمارەو چەسپیێنەو فیٛریٛش بینمیٛ. ئینەچ تەنیا بە کوٙشش کەردەی فرەی، ویٛمارنای فرەی مەیوٙنە دی. ئی باسە سەرو زوانی ئینگلیزین، وەلێم زوانو فارسی و عەرەبی وکوردی هەورامی بڕێ گیرواردەی دەمواچیٛ هەنیٛ کە تایبەنیٛ بەزوانی ئینگلیزی، ئەچی زوانانە نیەنیٛ و ئاسان تەریٛنیٛ. وەلێم ئی خاڵیٛ سەرۆباسم کەردیٛنیٛ پەی گرد زوانێوە مشیانە کە یوٙ گەرەکش بوٙنە فیٛرو زوانێوی تەر ببوٙنە.
د. ناجح گوڵپی/ مسیارو زوانو ئینگلیزی ویٛرەگای/ تیلەی یوەمە، زانستگاو هەڵەبجەیئەورووپا: پڕۆژەمان پەی گەشەدای بە پەیوەندی چەنی تورکیای نییەن

یەکێتی ئەورووپای جە ڕاپۆرتی ساڵانەشەنە سەبارەت بە تورکیای ئاشکراش کەردەن: "پڕۆژەمان پەی گەشەدای بە پەیوەندی چەنی تورکیای نییەن و بە بنبەست یاۋێنمێ و تورکیا جە بوارەکانە دمارە گێڵانەۋە".

کۆنسەو یەکێتی ئەورووپای جە ڕاپۆرتی ساڵەو 2019یشەنە، ئاماژەش بە خراپی بارۆدۆخی جە تورکیا دان و ئاماژەش پانەیە دان کە تورکیا جە بوارەکێ (مافو مرۆڤی، ئازادی ڕابەرۋستەی، دیموکراسیی، دادگەری و سەقامگیری ئابوری)ەنە نەک ۋەڵێ نەکەفتەن، بەڵکو فرە دمارە گێڵانەۋە و بە پاو پیمانەکێ ئەورووپای کارش نەکەردەن.
جە ڕاپۆرتەکەنە باس کریان جە پەیوەندی ئەورووپای و تورکیای و ئەندام-بییەی تورکیای جە یەکێتی ئەورووپایەنە و دەستنیشان کریان: "کۆنسە و پارلەمان و یەکێتی ئەورووپای هیچ پڕۆژێشان نییەن پەی گەشەدای بە پەیوەندی چەنی تورکیای و جەی بوارەنە و پەی ئەندام-بییەی تورکیای جە یەکێتی ئەورووپایەنە بە بنبەست یاۋێنمێ. ئانێچە هۆکارەکەش ئا سیاسەتەنە کە تورکیا جە دمای 2005ی گێرتەنش ۋەر و جە ڕێ لاش دان و پیمانەکێ ئەورووپایش ۋەرچەمێ نەگێرتێنێ".
هەر جە ڕاپۆرتەکەو کۆنسەو یەکێتی ئەورووپایەنە ۋاچیان: "ئەورووپا شانازی مەکەرۆنە کە پەی دیموکراسیی، ئازادی ڕابەرۋستەی، سەروەری یاسایی و سەقامگیری ئابوریی ستاتۆ و میانگەن و جە هامبەشەکانش هەمان چەمەڕاییش هەن. بەڵام تورکیا جەی بوارەنە کەمش ئاۋردەن، بە تایبەتی ئابوریەکەش وێرانەن و مەتەرسی جددیش پەی بازاری دروست کەردەن و بەگردیی جە سەرجەم بوارەکانە کار و کەردەۋەو حکومەتی فرە خراپ بییەن".
یەکێتی ئەورووپای فرە نیگەرانەن جە بەتاڵکەردەی ئەنجامو هۆرۋچنای شارەۋانی ئەستەنبوڵی کە جە ئاداری ۋیەردەنە ئەنجام دریابێ و ڕەخنەش ۋنە مەگێرۆنە و بە دژبەر چەنی پیمانەکێ هۆرۋچنای دیموکراتیکی و سەروەری ئیرادەو گەلی نامێش مەبەرۆنە.
جە بەشێۋی تەرو ڕاپۆرتەکەیەنە باس کریان جە هەڕەشەکێ تورکیای جە ئەندامێ یەکێتی ئەورووپای و بەتایبەتی جە دەریاو سفی میانی و دەریاو ئیجە و دەستۋەردای و بەزنای سنورو یۆنانی و قوبرسی و ۋاچیان: "هەڵۋێستو تورکیای سەبارەت بە قوبرسی و گێڵای شۆنەو نەوتێ و گاز-یەرە جە کەناراۋیەکانشەنە و پەردای بە ئاڵۆزی چەنیش کەردێ نایاسایێنێ و پاشێلکەردەو مافو قوبرس-یەن جە ئازادانە بەکاربەردەو کانزا و ماددە سروشتیەکانو وێش. تورکیا مافش نییە ناقانونیانە دەستۋەردای جە مافەکێ قوبرسی و یۆنانی بکەرۆنە و ئانە بە ئاشکرا پاشێلکەردەو سەروەری ئا دووە وڵاتەیەنە و تا زووەن مشیۆم تورکیا دەستبەردارو کەردە نایاساییەکانش ببۆنە و ڕێز جە یاسا هەرێمی و ئەورووپی و میاندەوڵەتی و نەتەوە یۆگێرتەکان و هامسایەتی بگێرۆنە".هەپەگە: جە هەفتەنین 5 سەربازێ تورکێ کوشیێ

میانگەو یاونەری هەپەگە-ی ئاشکراش کەرد: جە هەفتەنین گەریلاکێمان دژ بە سپا ئەرەگێرەکەو تورکیای چالاکیش ئەنجام دان و جە ئاکامشەنە 5 سەربازێ تورکێ کوشیێنێ.

جەی بارەوە میانگەو یاونەری و چاپەمەنی هێزەکێ پارێزنای گەلی - هەپەگە جە ئەرەیاونایێوەنە ئی زانیاریێشە ئاشکراێ کەردێنێ: "13و کانونو دووهەمی سەعات 12:30 دەیەقێ نیمەڕۆی، جە بەرزایی پاریتزانی سەر بە هەفتەنینی گەریلاکێمان جە بەردەوامی جەنگو هەفتەنین-یەنە یورشان بەردەن سەرو سپا ئەرەگێرکەو تورکیای. جە یورشەکەنە گەریلاکێمان وێشان یاونان بەرزایەکە و کۆنترۆڵشان کەردەن و گورزی قورشان جە دوژمنی ئەرەگێری دان و جە ئاکامشەنە 5 سەربازێ تورکی کوشیێنێ و گەریلاکێمان لوێنێ سەرو لاشەکانشان. هاموەخت چەنڎین سەربازێ تەرێ بریندارێ بیێنێ و 2 چەکێ کڵانشیکۆفێ، چەندین نارنجۆکێ و بڕێو تفاقی سەربازی تەر دەستش سەرەرە گیریان سەرەرە. دمای چالاکیەکەی دوژمن بە هەلیکۆپەری سکۆرسکی لاشێ سەربازە کوشیاکان و بریندارەکێش فاڕێنێوە".
جە چالاکی و یورشەکەنە گەریلاکێمان بێزیانێ بیێنێ و بە سڵامەتی گێڵێنێوە بارەگاکانشان.جە هەڵەبجە دژو دەستگیرکەردەی زوبێر برادۆستی گلێرۆبیەی ئەنجام دریا

جە هەڵەبجە دژ بە دەستگیرکەردەی ڕۆچنامەوان زوبێر برادۆستی گلێرۆبیەی ئەنجام دریا و داۋا کریا هەرچی زووەن نامبریا ئازاد بکریۆنە.

12 ڕوێن ڕۆچنامەوان زوبێر برادۆستی پەیامنێرو ئاژانسو ڕۆژنیوزی کە جە سیدەکان جەلاو هێزەکانو پارتی دیموکراتی کوردستانی دەستگیر کریان و تا ئیسە بێسۆراخەن و خانەوادەکەش و نە ئاژانسەکەش هیچ خەبەرێش نمەزانانە. وەرو ئانەیە ئارۆ جە شارو هەڵەبجە-ی کۆمەڵێ ڕۆژنامەوان و چالاکوانێ مەدەنی کۆبیێۋە و بەیاننامەی ناڕەزایەتیشان واناۋە و داۋاو ئازادی زوبێر برادۆستی-شان کەرد. جە بەیاننامەکەنە کە جەلاو ڕۆژچنامەوان جیهاد هەورامی وانیاۋە ئومابێ: "جە وەختێوەنە ڕۆ بە ڕۆ مەوداو ئازادی جە وڵاتە ۋەڵکەوتەکانە فراوانتەر مەبۆنە و بوارو ڕۆچنامەنۋیسی و مەدیای گەشەی زیاتەر مەکەرۆنە، کەچی بەداخۆ جە پانیشتو کوردستانی بەپێچەوانەوە پاشێلکاریێ وەراوەرو ڕۆچنامەنۋیسان زیاتەرێ مەبانێ و بەپاو ئامارەکان مەوداو ئازادی ڕۆچنامەنۋیسی تەسکتەر مەکریۆۋە و پاشێلکاریێ زیاڎشان کەردەن و مەترسی جیدی سەرو ژیۋاو ڕۆچنامەنۋیسەکان هەن.
هەر چا بەیاننامەنە باس چانەیە کریان: ئارۆ 12 ڕوێن کە زوبێر برادۆستی پەیامنێرو ئاژانسو ڕۆژنیوزی جەسیدەکان جە لاو هێزەکانو پارتی دەستگیر کریان و تا ئیسە ناستەنشان هیچ کەسێوە پەیوەندیش پۆوە بکەرۆنە و بزانانە یاگەکێش ئینا جەکۆ، ئینەیچ پاشێلکەردەی یاساو هەرمانەو ڕۆچنامەنوۋیسیەن جە پانیشتو کوردستانی و پێچەوانەن،چەنی مافەکێ مرۆڤی و ئازادی بەیانی. نامبریا بەبێ دادگایی ئینا زیندانەنە و تەنانەت بە کەفالەتیچ ئازادش نمەکەرانێ و چارەنۋیسش نادیارەن. ئێمە پێسەو کۆمەڵێ ڕۆچنامەوانێ و چالاکوانێ مەدەنی شارو هەڵەبجەی ئیدانەو ئی گردە پاشێلکاریا مەکەرمێنە کە وەراموەرو ڕۆچنامەوانان مەکریۆنە بەتایبەت ۋارانۋەرو زوبێر برادۆستی و داواکەرمێ یاسا سەروەر بۆنە و سەرجەم پاشێلکاریەکان کۆتاییشن پنە باۋەریۆنە.
جە کۆتایی بەیاننامەکەیچەنە داۋا کریان: ئەرکو لیژنەو مافو مرۆڤو پەرلەمانو پانیشتو کوردستانی و دەستەو سەربەوێ مافەکانو مرۆڤی و سەرۆکایەتی داواکاری گردین-ین تا وەراموەرو ئی پاشێلکاریا کە دەرهەق بە ڕۆچنامەوانان مەکریۆ بە دەنگ بەیانە و سنورێوە پەس دەزگا ئەمنیەکان و بەتایبەت دەزگا ئەمنیەکێ پارتی و یەکێتی بنیارە تا یاسایی مامەڵە بکەرانە.100 ڕێکۋزیێ مرۆیێ: هەڕەشێ و هێرشێ تورکیای کارەسات خوڵقنەڕێنێ

100 ڕێکۋزیێ مرۆیێ ڕۆژاڤاو کوردستانی ئاشکراشان کەرد: "هەڕەشێ و هێرشێ تورکیای دژ بە سەرنیشت و وەرهۆرزو سوریای کارەسات خوڵقنەڕێنێ و کۆچبەری گەورەش شۆنیەرە مەیۆنە".

100 ڕێکۋزیێ مرۆیێ کە چێرو سایەو وێسەری دیمۆکراتیکیەنە کار و چالاکیێ مەکەرانێ چەنی بیرۆو کاروبارو مرۆیی سەر بە وێسەری دیمۆکراتی سەرنیشت و وەرهۆرزو سوریای کۆبیێۋە و دمایین ئاژە و ڤییەرەکێ ناوچەکەی بە تایبەتی ئەۋەکێشیای ئەمەریکای جە سنورەکێ ڕۆژاڤای و هەڕەشێ و هێرشێ تورکیای دژ بە سەرنیشت و وەرهۆرزو سوریایشان هۆرسەنگنێ و ئەگەرە چەمەڕاکریێکێ قسێشان سەرکریێ و ڕێبازێ پەی ڕووبەڕوویان ۋرزیێ ڕووە. جە کۆبیەکەنە کە 250 ئەندامێ ڕێکۋزیا مرۆییەکان بەشدارێش بێنێ ئاماژە دریا بە هەستیاری بارودۆخەکەی و ئاشکرا کریان: "ئەۋەکێشیای هێزەکێ ئەمەریکای کاریگەری فرە خراپش هەن و زەمینەسازەن پەی کەردەیی کەردەی هەڕەشێ و هێرشەکێ تورکیای و پنەۋازی هەن بە خێرایی ڕاگیری جە ئانەی بکریۆنە".
هەرپاسە جەخت کریاۋە کە، "هەڕەشێ و هێرشێ تورکیای دژ بە سەرنیشت و وەرهۆرزو سوریای جدیێنێ و هاموەخت کارەسات خوڵقنەڕێنێ و کۆچبەری گەورەش شۆنیەرە مەیۆنە و پنەوازی بە ۋێ ئامادەکەردەی هەن". 100 ڕێکۋزیێ مرۆیەکێ ڕۆژاڤای ئاشکراشان کەردەن: "ئەگەر تورکیا هێرشش کەرد سەرجەم ڕێکۋزیێکێ درێژە بە کاروبار و چالاکییەکێشان مڎانە و مەیڎانەکەی پەی دوژمنی چۆڵ نمەکەرانێ و جە هامکاری کەردەی هاموڵاتیان بەردەۋامێ مەبانێ". جە کۆتایی کۆبیەکەیەنە سەرو هەستیاری و مەتەرسیداری بارودۆخەکەی یاداشتنامە ئامادەکریا و بڕیارەن بکیانیۆنە پەی سەرجەم لایەنە پەیوەندیدارە هەرێمیێ و جیهانییەکان.25و نۆڤەمبەری ڕۆو جیهانی بەرەنگاربییەی تونڎوتیژی دژ بە ژەنێن

25و نۆڤەمبەری ڕۆو جیهانی بەرەنگاربییەی تونڎوتیژی دژ بە ژەنێن و جە کوردستان و جیهانەنە زنجیرە چالاکیێ ئەنجامێ مدرایانە و ژەنی سیستەمی بە هۆکارو توندوتیژیەکەی مزانانێ و داۋاو فاڕیاش مەکەرانێ.

تونڎوتیژی دژ بە ژەنێ دیاردێۋی مێژوویین و ڕەگ و ڕێشەی قوڵش دلێ گلێرگەیەنە هەن و سەرەڕاو سەرجەم تەقەلاکان بەڵام تا بە ئارۆ چارەسەر نەکریان و فرە حاڵەتێنە تونڎوتیژیەکە نەک کەمش نەکەردەن بەڵکم زیاتەر بییەن و پەرەش ئەسانان. پەی ڕووبەڕووبییەی دیاردەکەی جە ساڵەو 1979یەنە نەتەوە یۆگێرتەکێ پەیماننامەش بە ئەندامەکانش واژۆ کەرد. بەڵام سەڕاو پەیمانامەکەی دیسان تونڎوتیژی دژ بە ژنێ تا لێۋەنە هۆرکێشیێ، پەوکەی جە ساڵەو 1999 بە بڕیاری تایبەت کۆمەڵەو گردیی نەتەوە یۆگێرتەکانی 25 نۆفەمبەریش بە ڕۆو جیهانی بەرەنگاربییەی تونڎوتیژی دژ بە ژەنێ دیاری کەرد و ئامانج جە دیاریکەردەی بەرزکەردی وشیاری تاکی و گلێرگەیە بێ جە ۋەرانۋەر بە ژەنێ و نەئاستەی تونڎوتیژی دژش و داۋاش جە ئەندامەکاش کەردە، تا کاری جدی پەی بە بەرەنگاربییەی تونڎوتیژیەکەی بکەرانێ کە بە شێۋازێ جۆراوجۆرێ پەرەش پنە دریان.
دەستنیشانکەردەی 25 نۆفەمبەری پێسەو ڕۆو جیهانی بەرەنگاربییەی تونڎوتیژی دژ بە ژەنێ، پەی ئانەیە مەگێڵۆنەۋە کە جە 25 نۆڤەمبەرو 1960یەنە، ڕافائێل تڕۆخیلۆ دکتاتۆری دۆمینیکانی واڵەکێ (میرابێل)یش بەشێۋازێۋی فرە دڕندانە کوشتێ بێنێ. هەڵبەتە ۋەرتەر جە وڵاتەکانو ئەمەریکای لاتینی و دەریایی کاریبی-یەنە ڕێکۋزیێکێ ژەنانی 25 نۆڤەمبەریشان پێسەو ڕۆو بەرەنگاربییەی تونڎوتیژی دژ بە ژەنێ دەستنیشان کەردەبێ و جە ئا ڕۆچەنە چالاکیێ ئەنجامێ دێنێ.
دمابەدمای ئانەیە ساڵانە جە 25 نۆڤەمبەریەنە و جە سەروبەندو ئا ڕۆیەنە پەی بەرەنگاربییەی تونڎوتیژی دژ بە ژەنێ هەم جە کوردستان و هەم وڵاتێ تەرێ جیهانیەنە ژنی و تەنانەت پیێ ئازادیۋازێ و یەکسایۋازێ زنجیرە چالاکیێ ئەنجامێ مڎانە و جە میانشانە هەوڵ مڎریۆنە تا زهنیەتی پیاسالاری کە ڕیشەی 5 هەزار ساڵانەش هەن ڕیشەکێش بکریۆنە و تاک و کۆمەڵگە ڕوو بە یەکسانی ژەن و پیای ئاڕاستە بکریۆنە و وشیاری دلێ گلێرگەیەنە وەڵاو بکریۆنەۋە و سنورێۋ پەی تونڎوتیژی دژ بە ژەنێ بنریۆرە. جمیەرێ و ڕێکۋزیێکێ ژەنێ و جمیەرو ئازادی کوردی بە ڕابەرایەتی پەکەکە کە سەرو بنەماو فکر و فەلسەفەو ڕێبەر عەبدوڵا ئۆجالانی کۆشانە، جە ئیسەنە سیستەمو مۆدێرنیتەی کاپیتالزمی و دەوڵەت - نەتەوەیی بە هۆکارو توندوتیژیەکەی مزانانێ و کە بە سیستەماتیک دژبەری ژەنێ مەکەرانێ و پۆکەی سەرجەم هەوڵ و تەقالا و کۆشیاشیان پەی فاڕای سیستەمەکەین. هامکات ئینێ جە ئا باۋەڕەنە کە تا ژەنی ئازادە نەبۆنە و ڕێکۋزیای وێسەر و هێزو وێپارێزنایش جە گرد بوارەکانە (سیاسی، دەروونی، ئابوری، کۆمەڵگەیی، سەربازی و زانستی) نەبۆنە و ئازادانە جە بەرو هۆز، تیرە، حزب، دەسەڵات، سیستەم و کۆمەڵگەیەنە وێش بڕیار نەڎۆنە هیچ کاتێۋ نمەتاۋنە وێش ئازادە بکەرۆنە و دەرەنجام کۆمەڵگەیبە ئازادی بیاۋنۆنە.
ئامارەکێ نەتەوە یۆگێرتەکانی ئاشکراش مەکەرانێ، سەرەڕاو سەرجەم هەوڵ و تەقەلاکان پەی دمایی ئاۋردەی بە تونڎوتیژی سەرو ژەنان، بەڵام جە جیهانەنە سات بەسات تونڎوتیژیەکە زیاتەر مەبۆنە پەی نمونەی:
جە جیهانەنە:
جە هەر 3 ژەنان 1شان ڕووبەڕوو تونڎوتیژی بیێنەۋە
٪48 جە ئا ژەنا کە هامسەردارێنێ هێشتای مافو بڕیاردای سەربەوێشان نییەن بە تایبەتی جە بوارەکێ پەیوەندی سکسی و ئامرازەکێ ڕاگێرتەی جە لەمەپەڕی و تەندروستییەنە
زیاتەر جە 750 ملیۆنێ ژەنی تەمەن جە کەمتەر 18 ساڵانی بە زۆر دریێنێ بە شوو
زیاتەر جە 200 ملیۆنێ ژەنی بە زۆر خەتەنە کریێنێ
جە هەر 2 ژەنان کە کوشیێنێ 1شان جەلاو کەسوکاری و عەشیرەتەکەیشەۋە کوشیێنە
٪71 جە قوربانیەکانو بازرگانیکەردەی بە مرۆڤیەۋە ژەنیەنێ و جە ئا نیشاچە 3 جە 4یشان دەستدرێژی سکسیشان مەکریۆنە سەر
مانگانە هەزاران ژەنی کوشیانە یان ناچارێ وێکوشتەی مەکریانێ
٪10 جە قوربانیەکان داۋاو هامکاری مەکەرانێ و ٪90شان تونڎوتیژیەکەی مەشارانێۋە
جە ئاستی ئەورووپیەنە، فەڕەنسا و ئەڵمانیا بە نموونە:
جە 2019نە 116 ژەنی کوشیێنێ
جە ئەڵمانیا 3 ڕووێ جارێۋ 1 ژەنی مەکوشیۆنە
وڵاتێ عەرەبیێ:
٪37 ژەنان تونڎتیژیشان ۋەڕانۋەر کریان
٪92 ژەنێ مسری خەتەنە کریێنێ و جەی بوارەنە بە پلەی یەکەم مەیۆە جە جیهانەنە
٪14 کناچان کە تەمەنشان کەمتەر بیینە جە 18 ساڵان دریێنێ بە؟شوو
تورکیا:
٪50 ژەنان تونڎتیژیشان ۋەڕانۋەر کریان
جە 8 مانگێ 2019یەنە 302 ژەنی کوشیێنێ
50 ژەنی تەنها جە ئۆگۆستەنە کوشیێنێ
1 جە 2 ژنان کە هامسەرگیریشان کەردەن تونڎتیژیشان ۋەڕانۋەر کریان
تونڎتیژی جە سەردەمو دەسەڵاتداری ئاکەپەیەنە سەڎان تاقێ زیاڎش کەردەنجە عەفرین جە چالاکی شەڕڤانانە 7 چەتێ تورکیای کوشیێ

هێزەکێ ڕزگاری عەفرینی ئاشکراش کەرد: جە عەفرینی ئەرەگیریا شەڕڤانەکێمان دژ بە تاقمە چەتەکێ تورکیای چالاکیشان ئەنجام دان جە ئاکامشەنە 7 چەتێ کوشیێنێ.

جە عەفرینی ئەرەگیریا مدرامان دژ بە سپا ئەرەگێرەکەو تورکیای و تاقمە چەتە بەکرێگیریانش بەردەۋامەن و جەی چۋارچێۋەنە هێزەکێ ڕزگاری عەفرینی (HRE) جە ئەرەیاۋنایێۋەنە ئاشکراش کەردەن: "جە ناوچەو شێراۋا-ی سەر بە عەفرین-ی، جە ڕێککەوتو 7و دیسەمبەری جە دەگاو کەفەر نەبۆ-ی هێزەکێمان دژ بە سەنگەرێ و بنکەکێ تاقمە چەتەکانو 'فرقەت ئەلحمزە'ی چالاکیشان ئەنجام دان. جە چالاکییەکەنە زیان قورسی گیانی و ماددی جە دوژمنی دریان و ئانڎە کە ڕۆشن بییەنەۋە 7 چەتێ کوشیێنێ و 4 چەتێ تەرێ بریندارێ بیێنێ و 2 بنکێ سەربازیێ بەتەمامی دلێنەبریێنێ".
هێزەکێ ڕزگاری عەفرینی (HRE) ئەرەیاۋنانیچش: "دمای چالاکییەکەی هێزەکێ دوژمنی دەگایەکێ، مایاس و زرنەعیت و گردی زرنەعیت-ی سەر بە ناوچەو شێراۋا-یشان هەڕەمکیانە و بە قورسی تۆپۋارانێ کەردێنێ، بەڵام زیانەکێ تۆپۋارانەکەی نەزانیێنێ".جە مەخموور کۆنفرانسو بنەماڵێ شەهیدانی بەسیا و دماییش ئاما

جە مەخموور بە دروشمو 'ڕێزگێرتەی جە شەهیدان، بەهادای و پارێزنای و بنیادنیای ژیای ئازادیەن' 10مین کۆنفرانسو دەستگاو بنەماڵێ شەهیدانی بەسیا و دماییشئاما و هامسەرۆکی و ئەندامێ ڕاۋەبەری دەستگاکەی هۆرۋچنیێ.

جە وارگەو پەنابەرانو شەهید ڕۆستەم جوودی سەر بە شارچەو مەخمووری بە دروشمو ''ڕێزگێرتەی جە شەهیدی، بەهادای و پارێزنای و بنیادنیای ژیای ئازادیەن' 10مین کۆنفرانسو دەستگاو بنەماڵێ شەهیدانی بەسیا و دمایی دووێ ڕووان کۆتاییش بە کارەکانش ئاۋرد. جە کۆنفرانسەکەنە کە 400 ئەندامێ بنەماڵەکانو شەهیدانی بەشدارێش بیێ، جە بوارێ سیاسییێ، ڕێکۋزیاییێ، کارنامە و بڕیارنامێ دەستگاکەی و بڕیارنامەکێ ڕێبەر عەبدوڵا ئۆجالانی ڕاڤە کریێ و گفتوگۆشان سەر کریا. دماتەر جە هۆرۋنجای ئازادەنە خانتور کار و هادی پوسات بە هامسەرۆکێ نۊینێ و 25 ئەندامێ ڕاۊەبەریێ دەستگاکەی هۆرۋچنیێ و بڕیار دریا تا چوارشەممەی ئایندە جە مەراسیمێۊەنە سەرجەم کەسە هۆرۋچنیاکێ دمای سۆگەند واردەی بە ڕەسمی دەستبەکارێ ببانێ.
جە کۆتایی کۆنفڕانسەکەیەنە خاتوو فلیز بوداک هامسەرۆکەو ئەنجومەنو گەلی قسێش کەردێ و سەرەڕاو پیرۆزبایی جە کۆنفرانسەکەی ۋاتەنش: "هیۋادارەنان کۆنفرانسەکە ببۆنە بە هۆکارێ پەی یاوای بە ئازادی کوردی و کوردستانی. جە ئیسەنە پەی یاوای بەئامانجی پنەوازی بە گۆڕدای بە کۆشاییشی ئازادی هەن بەتایبەتی جە دلێ دەستگاکەیتانە. پۆکەی سەرکەوتەی پەی بەشداربیەکانو کۆنفڕانسی و هامسەرۆکێ و ئەندامێ ڕاۋەبەری دەستگاو بنەماڵەو شەهیدانی و سەرجەم کوردی مەوازونە".شیٛعریٛ مەولەوی دلیٛو خەڵکی و دنیاو ئەدەبینە

چی شیٛعریٛ مەولەوی زیاتەر جەگردو شاعیرەکاو تەرو هەورامانی دلیٛو دنیاو ئەدەبینەو تەنانەت خەڵکیچنە وەروەڵاوەیٛنیٛ؟

پەرچو پەرسێوە کە هامرێوە کەردێنە دەربارەو ئانەی کە چی شیٛعریٛ مەولەوی زیاتەر جەگردو شاعیرەکاو هەورامانی دلیٛو دنیاو ئەدەبینەو تەنانەت خەڵکیچنە وەروەڵاوەیٛنیٛ، پەی نمونەی بەراودشان بکەرمیٛ چەنیو مەڵڵا مسەتەفاو بیٛسارانی؟ هۆکارێ ئانەیە کە فەرماوانت، فرێنێ. چێگەنە بە چن خاڵاشا ئیشارە کەروو 1- نزیک بیەی مەولەوی بە زەمانوو ئیسەیە تا بێسارانی: مەولەوی و بێسارانی نزیک بە دوەسەدٚ ساڵا بەینشا هەن و ئا نوسخەخەتیێ کە شێعرەکێ بێسارانیشا چنە بیێنێ کەمتەر مەنێنێ و ئێمە هیچ نوسخێوی خەتیما نیا کە هۆرگێڵۆوە پەی زەمانەو بێسارانی وێش و قەدٚیمیتەرین نوسخەی خەتیما جە شێعرەکاو بێسارانی نزیک بە سەدٚ ساڵا شۆنەو وێشەرە نویسیان و نەبیەی سەرچەمەکا جە شێعرەکاو بێسارانی جە زەمانێوەنە کە پەیجۆری ئەدەبی و نویستەی کتێبەکا بیەن باو، بیەن باعێسوو ئانەیە کە کەمتەر سەروو شێعرەکاو بێسارانیەوە هەرمانە کریۆ. پێچەوانەو بێسارانی، سەرچەمێ شێعرەکاو مەولەوی فرە فرەتەرێ بیێنێ و زەمانێو کە پەیجۆرکارێ دەسشا کەردەن بە هەرمانەو پەیجۆری ئەدەبی شێعرەکێ مەولەوی فرەتەر وەروو دەسیەنە بیێنێ. 2- نزیکی مەولەوی بە شێخەکاو بیارێ و قەدرگێرتەی مەولەوی لاو ئادٚیشاوە و هەرپاسە لاو حاکمەکاو ئەردەڵانیەوە بیەن باعێس تا شێعرێ مەولەوی فرەتەر بنویسیاوە، بە جۆرێو کە ئیسە فرەتەر جە شەس حەفتا نوسخە خەتیا هەنێ کە تایبەتێنێ بە شێعراو مەولەوی. بێ شک ئا کاتب و میرزا و نوسخەنویسێ کە بە شێخەکا نزیکێ بیێنێ وەروو ئانەیە کە مەولەوی لاو شێخەکاوە یاگێو حورمەتی بیەن، فرەتەر سەعیەشا کەردێنە سەروو ئەوەنویستەی شێعرەکاو مەولەوی. 3- دماو بێسارانیەرە ئێمە فرەتەر جە سەد ساڵا شێعرەما پا جۆرە دەورەو بێسارانیەنە بیێنێ، بەرزە نەبیێنەوە و ئەگەر بێسارانی پێسەو یۆ جە قولە بەرزەکاو ئەدەبیاتی هەورامی بزانمێ، شۆنەو وێشارە شێعرەما نزمتەرە بیێنێ و تا زەمانوو مەولەوی نەیاوەینەوە ئا ئاستە کە وەراوەری کەرۆ چنی شێعرەو بێسارانی. بەڵام مەولەوی دیسان شێعرەی هەورامیەش بەرزە کەردێنەوە و یاوناینەش ئا یاگێ کە لاو گردوو کوردەکاوە دیارە بۆ. جیا چانەیچە جە باروو دلێگێر و زەریفکاریە ئەدەبیەکاوە و ئەژماروو بەیتا و … تۆزەش تەکناینە و ژووژناینەشەوە، بە جۆرێو کە وینمێ جە بێسارانی و لا تا مەولەوی ئێمە هیچ شێعرێوەما نیەنە کە وەراوەری کەرۆ چنی شێعراو مەولەوی. 4- مەولەوی و بێسارانی و ئەڵبەتە سەیدی پێسەو یەرێ کۆڵەکاو ئەدەبیاتوو هەورامانی مژناسیا. بەڵام یۆتەر جە هۆکارەکا کە بیەن باعێس کە سەروو شێعراو مەولەویەوە فرەتەر هەرمانە کریۆ ئانەنە کە دیوانوو مەولەوی (وەروو ئانەیە کە بە پاو خاڵەو 2ی سەرچەمێ و نوسخێ خەتیێ فرەتەرێش وەروو دەسانە بیێنێ) لاو مامۆسا عەبدولکەریم مودەڕێسەیەوە و وەڵێ دیوانوو بێسارانیەنە چاپ بیەن. بە پاو ئانەیە کە مامۆسا عەبدولکەریمی مودەڕێس وێش بە تەریقەتی عەلاقەی فرەش بیەن و ماوایوی فرە جە بیارێنە دەرسش دان و چاگە ژیوان و نوسخەخەتیەکێ شێعرەکاو مەولەویچ وەروو دەسیشەنە بیێنێ، بە عالتەرین جۆر دیوانوو مەولەویش نویستەنەوە و وەروو فرە بیەی سەرچەمەکا بە کەمتەرین هەڵێ شێعرەکێش ئاردێنێ و بە زەریفتەرین شێوە شەرحش کەردێنێ. هەرچن هاڵی جە هەڵا نیا. بەڵام وینمێ دیوانوو بێسارانی بە فرەتەرین هەڵێوە (هەم جە باروو نویستەی شێعرەکاوە و هەم جە باروو شەرحیشاوە) جە لاو حەکیم مەڵا ساڵحیەوە چاپ بیەن و پێسەو تەنیا سەرچەمێوی بیەن وەروو دەسوو پەیجۆرکارانە و ئانە بیەن باعێس کە پەیجۆرکارێ کەمتەر بلا سەروو شێعرەکاو ئادٚی پەی پەیجۆریە ئەدەبیەکا. جە حاڵێوەنە کە وینمێ جە فرەتەر جە پەنجا ساڵاو وڵێ ئیسەیە تا ئیسە فرەتەرین مەقالێ و کتێبێ و شەرحێ و … سەروو شێعرەکاو مەولەوی نویسیاینێ و بێ شک ئینە یۆ جە هۆکارەکان پەی فرەتەر ئەژناسیای مەولەوی لاو خەڵکیەوە. 5- هەرپاسە کە ئیشارەم کەرد، چوون نوسخەخەتیەکێ شێعرەکاو مەولەوی فرێ بیێنێ و لایوتەریچەوە سۆفی و دەروێش و مەڵڵای و … عەلاقەشا بیەن بە تەریقەتی فرەتەر حێفزێشا کەردێنێ و وەنێنێشاوە و بەینوو خەڵکیەنە فرەتەر ئەژنەویاینێ و پێچەوانەو ئادٚی شێعرێ بێسارانی عاشقانێ بیێنێ و ئانێ کە سەوادٚشا بیەن (فرەتەر مەڵڵای) کەمتەر حەزشا کەردەن بواناشاوە پەی خەڵکی و … ئینە بیەن باعێس کە شێعرەکێ ئادٚی کەمتەر لاو خەڵکیەوە (کە ئا وەختە فرەتەرش بێ سەوادٚ بیەن) بژنەویا و حێفزێ کریا و سەروو زوانوو خەڵکیەوە با.
6- هامدەورە بیەی مەولەوی (پێسەو شاعێریوی تەوانای) چنی زەمانوو سەرەبەرئاردەی شێعرێ سۆرانیێ و نالی (پێسەو دەس پەنەکەریش) و پەشگیری بابانەکا جە نالی و ئانە کە بابانەکێ چنی ئەردەڵانەکا بەینشا وەش نەبیەن، بیەن باعێس کە مەولەوی (جیا جە پلە و پایەی ئایینی و عێلمیش) لاو ئەردەڵانەکاوهە فرە پەشگیریش چنە کریۆ. ئینەیچە متاوۆ هۆکارێوی سیاسی بۆ پەی ئانەیە کە شێعرێ مەولەوی فرەتەر دەنگشا دانەوە. 7- پەی ئانەیە کە چی شێعرێ بێسارانی کەمتەر ئاماینێ دلێو فۆلکلۆری و لاو گۆرانی واچەکاوە کەمتەر واچیاینێ، جیا جە گردوو ئا خاڵا کە ئیشارەم پنە کەردێ خاڵێوەتەرە هەنە کە هۆرگێڵۆوە پەی فۆرموو شێعرەکاو بێسارانی کە ڕەنگا ئینە لاو پەیجۆرکاراوە کەمتەر کەوتەبۆ وەروو چەمی. قاڵبی شێعری ئەدبیاتی کلاسیکی هەورامی قاڵبوو مەسنەوی دە هێجایین (5+5) و جە تایبەتمەندیاو ئی قاڵبیە ئانەنە کە بەیتە بە تەنیایی ئەرکوو مانایوێ سەربەوێش نیا سەروو شانەیەوە و گردوو بەیتاو شێعرەکێ پێوەرە پێوەندی سەربەوارشا هەن و باسشا باسوو یەک چێویا. ئی تایبەتمەندیە جە غەزەڵەنە پێچەوانەن و بەیتە بە تەنیایی وێش متاوۆ هۆرگێرەو مانایوێ سەربەوێش بۆ. ئا تایبەتمەندیە کە ئیشارەم پنە کەرد جە شێعرەکاو بێسارانیەنە فرە فرە وەرچەما و بە جۆرێو کە وینمێ هەر پارچە شێعرێوەو بێسارانی گردوو بەیتەکاش پێوەرە تابلۆیو خولقنۆ پەی ئێمە و کەمتەر بەیتێوە جە شێعرەکاو بێسارانی هەنە کە بە تەنیایی مانایوە سەربەوێ گێرۆوە. تەنانەت ئی زەریفکاریە ئەدەبیە و وێنە وەشکەردەیە دلێو شێعرەکاو بێسارانیەنە ئێننە فرەن کە ئەگەر شێعرێوە بەیتێوەش کەمە بۆ، یۆ زوو مزانۆ کە ئی شێعرێ بەیتێوەش کەمەنه و ماناو گردوو پارچە شێعرەکێ تەمامە نیەنە. بەڵام وینمێ مەولەوی فرە ئی تایبەتمەندیشە وەرچەم نەگێرتەن فرەو بەیتەکاو مەولەوی وێشا بە تەنیایی مانای کامڵەشا هەنە و ئینە بیەن باعێس کە بەیتەکێ فرە بەیا دلێو فۆلکۆلۆری و گۆرانی واچێ پێسەو بەیتێوێ دلێو گۆرانیەکاشانە واچاشا. پەی ئی تایبەتمەندیە مەولەوی و بێسارانی ئینای دوێ یاگێ وەراوەروو یۆیەوە و دلێو شێعراو یۆیشانە فرە وەرچەما (بێسارانی) و دلێو شێعراو یۆتەریشانە فرە کەم پێویۆ (مەولەوی). پەی نموونەی چێگەنە ئەوەڵ بەیتەو دیوانەکەو هەر کامی ماروو:
ئەوەڵ بەیتەو دیوانوو مەولەوی:
ئێمشەو تەنیا بێ جەستەی زەبوونم دیسان سەرواز کەرد دڵەی پەڕهوونم
وینمێ ماناش کامڵەنە و متاوی پێسەو بەیتێوێ سەربەوێ تەماشەش کەری و پێسەو گۆرانیێ واچیش.
ئەوەڵ بەیتەو دیوانوو بێسارانی:
ئاخ پەی مناڵی، ئاخ پەی مناڵی ئاخ وا دەرێغا پەرێ مناڵی
وینمێ مانایوە سەربەوێش نیەنە و نمەتاوی پێسەو بەیتێوێ دلێو گۆرانیێنە واچیش!
8- ئەڵبەت هەرپاسە کە عەرزم کەرد هۆکارێش فرێنێ و ئینە باسێوی توول و درێژا، بەڵام ئانە کە واچمێ شێعرێ مەولەوی بەرزتەرێ بیێنێ درۆس نیا. چوون ئەسڵەن هۆرسەنگنای شێعرەکاو مەولەوی و بێسارانی چنی هەنترینی هەرمانێوە درۆسە نیەنە و دوێ سەبکێ جیاکارێنێ کە مەکریۆ پێوەرە هۆرشاسەنگنمێ. هەرچەن مەولەوی وێش جە بێسارانی پێسەو (سەرمەشق مەینەت)ی و (سەودایی کامڵ) نامێ بەرۆ و چن یاگێوە نە تەنیا شێعرەکاش مارۆ پەی ئامیانوو شێعرەکاو وێش بەڵکووم نامێچش بەرۆ و یاگێوەنە کە مزانۆ بێسارانی بە زەریفتەرین شکڵ قسێو دڵوو ئادٚیش کەردێنە ئێتر وێش مەوزۆ زەحمەت! و شێعرەکێو ئادٚی مارۆ: خەم چەنی خەمان زوو مەبۆ ساکن.جە کوردستانی وارین ڕۆچنامەوانێ و ڕۆشنۋیرێ تەرۆرشان ڕیشەش هەن

جە کوردستانی وارین ڕۆچنامەوانێ و ڕۆشنۋیرێ تەرۆرکەردەیشان ڕیشەی قوڵش هەن و جە دەسەڵاتداری شێخ مەحمودی بە کوشتەی جەمال عرفان-ی دەستش پنە کەردەن و تا دەسەڵاتداری حکومەتو هەرێمی بە کوشتەی شوکر ڕێکانی درێژ بییەنەۋە و بەردەۋامەن.

جە 9 هەمین ساڵیادو تەرۆرکەردەی ڕۆچناۋان و وانکار سەردەشت عوسمان-یەنە، گوزرێ بە ۋیەردە و لاپەلەکێ تەرۆرکەردەی ڕۆچنامەوانێ و ڕۆشنۋیرێ جە کوردستان وارین مەکەرمێنە، کە ڕیشەی قوڵش هەن و جە دەسەڵاتداری شێخ مەحمودی بە کوشتەی جەمال عرفان-ی دەستش پنەکەردەن و تا دەسەڵاتداری حکومەتو هەرێمی بە کوشتەی شوکر ڕێکانی درێژ بییەنەۋە و بەردەۋامەن.
جەمال عیرفان
جەمال عیرفان کوڕو عەبدوڵا عیرفانی کوڕو مەلا ڕەسولی کاژاوی-یەن. ساڵە 1881ی جە گەڕەک-و کانی ئاسکانی جە سلێمانیێ جە ئەڎێ بییەن. دمای تەمامکەردەی وانای سەرەتایی و ئامادەیی سەربازی، پەی وەنەی زیاتەری شییەن ئەستەنبوڵ و کولیژو سەربازی تەمامنان. جە 1921 کە شێخ مەحمود جە سلێمانییە حکومەتی دووەمش مەرزنۆرە، جەمال عرفان جە سلێمانییە دەست بە نۋیستەی و ۋەڵاۋکەردەی ڕۆشنۋیری مەکەرۆنە و هاموەخت ڕەخنە جە کەومکوڵیەکێ دەسەڵاتی و گلێرگەی مەگێرۆنە. چا سەردەمەنە ئانڎە ۋەسێ بێ تا جەمال عرفان نامێش دلێ مەزبەتە سیاۋەکەو پیا دەسەڵاتدارەکێ شێخ مەحمودیەنە تۆمار بکریۆنە کە فرەتەر ئاغێ و شێخێ و مەڵێ بێنێ و بە دژایەتیکەردەی خوێنەواری و ڕۆشنۋیری ئەشناسیێ بێنێ. ئا تاقمە لیستێۋشان دروستکەردەبێ کە نامێ ئا کەسانە جە وێ مەگێرێنە کە ڕۆشنۋیرێ و نۋیسەرێ بێنێ و نامێشان نیێبێنێ (فەرماسۆن) یان بۆینباخ نەملەکێ و پێسەو کەسانێ بێدینی تەماشاشان مەکریێنێ. دەرنجام ئا تاقمە کۆتاییشان بە ژیۋای جەمال عرفانی ئاۋرد و فرە کەسێ تەرێ پێسەو تەوفیق وەهبی-شان جە سلێمانیێ تار نیێ. ڕۆچنامەو "رۆژی کوردستان"ی جە ژمارە 5 شەنە کە جە 2 کانونو دووەمو 1923ی بەرشیەن، پی جۆرە ئاماژەش بە کوشتەی جەمال عیرفانی دان: "زیاعێکی گەورە: لە ئەزکیا و مونەوەرانی وەتەن عیرفان زادە جەمال بەگ، شەوی چوارشەممەی ڕابردوو 12 لەسەر 13ی کانوونی دووەمی ساڵی 1922، لەتەرەف ئەشخاسی مەجهوولەوە دەست رێژی لێ کراو و دوو گوللە ئیسابەتی کرد، پاش سێ سعات وەفاتی کرد". جیا جە کەمتەرخەمی دەسەڵاتەکەو شێخ مەحمودی جە کوشتەی جەمال عرفان-یەنە، بەڵام باس چانەیە کریێنە کە نامبریا بە دەسیسەو کەسە تورک-ۋازەکێ سلێمانیێ کوشیان کە جە دەسەڵاتداری شێخ مەحمودیەنە هەژەمون و دەسەڵاتی فرەشان بێنە. سەرەڕاو ئانەیە دیسان دەسەڵاتداری شێخ مەحمودی بێدەنگ بێ و کەسش سەرو کوشەتەکەی نەگێرت و سزا نەدا. پی جۆرە جەمال عیرفان بی بە یەکەمین ڕۆشنۋیر کە چێرو سایەو دەسەڵاتی کوردیەنە کوشیا و بی بە قوربانی.
رەئوف ئاکرەیی یەکەم شەهید جە دمای سەرهۆردای
رەئوف کامیل ئەشناسیا بە ڕەئوف ئاکرەیی، نۋیسەر و ڕۆچنامەوان و سەرنۋیسەرو ڕۆچنامەو "ڕێگای ڕەنجدەران"ی کە بە کوردی و عەرەبی جە 1992 بەرشێنە، هاموەخت نامبریا 3 کتێبێ و سەدان بابەتێش جە بوارە جیا جیاکانە نۋیستێنێ و کەسێۋی نزیک بییەن جە جمیەرو پەکەکەی و فەلسەفەکەو ڕێبەر عەبدوڵا ئۆجالانی. ئاکرەیی ڕەخنێش جە سیستەمی باۋی دەسەڵاتی و لاڕارەبەردەی گلێرگەی و جەنگی براکوشی جە کوردستانی وارینی گێرتێنێ و هەر ئانێچە بی بە هۆکار پەی دەستگیرکەردەیش و دمایی جە 26/05/1993 تەرۆرکەردەیش جە ئاکرێ. تا بە ئارۆچ هیچ کەس سەرو تەرۆرکەردەکەی دەستگیر و دادگایی نەکریا و دۆسیەکەش ۋزیانەرە و دەسەڵات ڕا نمەدۆنە پەیجۆرش پەی بکریۆنە.
سۆران مامە حەمە
ڕۆژنامەنۋیسی سەربەوێ سۆران مامە حەمە، جە 1987 جە شارو کەرکوکی جە ئەڎێ بییەن و جە گۆڤارو لڤین و ڕۆچنامە و گۆڤارەکانە بابەتی دژ بە گەندەڵی و خیانەتو دەسەڵاتی کوردی و ئالودەبییەشیان بە بازرگارنی سێکسی و لەشۋرەشی جە کەرکوک نۋیسێنە و مەلەفێ گەندەڵکاری دەسەڵاتدارەکان ئاشکرا مەکەرێنە. سۆران مامە حەمە دەرنجام جە 21و تەمموزو 2008ی، هر جە کەرکوک جە یانەکەو وێشەنە دڕندانە تەرۆر کریا. تا ئیسە نەک کەس سەرش دەستگیر و دادگایی نەکریا، بەڵکو کیسەکەش پەردەپۆش کریا و سەرەش نریاۋە.
سەردەشت عوسمان
جە ئەڎابییەی 1988ی، ڕۆچنامەوان و وانکارو زۋانی ئینگلیزی جە زانستگەو سەلاحەدینی جە هەولێر. 2010/05/04ی، سەعات 08:00و سەرسەبای، جە ۋەردەمو کولیژو ئادابی سەر بە زانستگەو سەلاحەدینی جە هەولێر ئەڕفانیا. جە 2010/05/05ی، تەرمەکەش جە شارو موسڵ-ی ئێزیاۋە. سەردەشت ۋەڵێ کوشتەیش هۆشداری تەرۆرکەردەیش پنە دریا بێ و وێش جە بابەتێۋەنە بەنامێ (یەکەمین زەنگی کوشتنم لێدرا) باسش سەر کەردەبێ. جە تەرۆرکەردەی سەردەشت عوسمان-یەنە پەنجێ تۆمەتی پەی بنەماڵەو بارزانی کێشیا، چونکە فرەترین ڕەخنەکێش ئاڕاستێ ئا بنەماڵەیە و دەسەڵاتداریەکەیشان بێنێ و جە چێرو سایەو دەسەڵاتەکەیشانە کوشیا و کەیسەکەش لاڕارە بریا و ۋزیارە.
کاوە گەرمیانی
کاوە محەمەد ئەحمەد ئەشناسیا بە کاوە گەرمیانی، ساڵەو 1981ی جە شارچەو کەلاری جە ئەڎێ بییەن و دلێ بنەماڵێۋی ئەنفالکریایەنە و جە سایەو جەنگی و دەربەدەری و هەژاریەنە گەورە بییەن. گەرمیانی هەم ڕۆچنامەوانی و هەم پەیامکیانەریش کەردەن جە ڕۆچنامێ و گۆڤارەکێ چوون ئاوێنە، ڕایەڵ و گەڕان بابەتێ ڕەخنەگێرانێش نۋیستێنێ و دیارە ناشیرنەکێ، گەندەڵی و ساختکاری و پاوانکاری و خراپی سیستەمیش جە کوردستانی وارین ۋستەن ڕووە. گەرمیانی جە 5و کانوونو یەکەمو 2013ی، جە کەلار جەیانەکەو وێشەنە گوللەۋاران کریا و تا ئیسە بکوشەکێش دەستگیرێ و دادگایێ نەکریێنێ و دەسەڵات کەیسەکەیش پەردەپۆش کەیسەکەیش مەکەرۆنە.
ویدات حسێن
ویدات حسێن ئەشناسیابە ویدات دهۆکی، جە ساڵەو 1988ی جە دهۆک جە ئەڎێ بییەن. نامبریا پەیامکیانیی پەی ئاژانسو ڕۆژنیوزی مەکەرێنە. ئانێچە دەسەڵاتداری ناوچەکەیش تەنگەتاو و ناڕەحەت کەردێبێنێ و چەندین جارێ هەڕەشێش ۋنە کریێبێنێ تا واز جە ڕۆژنیوزی باۋەرۆنە. بەڵام ویدات نەلا چێرو بارو هەڕەشەکان و جە کارکەردەی جە ئاژانسەکەنە بەردەۋام بێ. سەرو ئانەیە جە 13و ئابو 2016ی، جە دهۆک ئەڕفانیا و بە شێۋازی فرە دڕندانە و دمای ئەشکەنجەی فرەی کوشیا. سەرو بنەماو بەڵەگە بەدەستۋزیایەکان، کوشتەی و تەرۆرکەردەکەی بە ڕێکۋزیاتەرین کوشتەی و تەرۆرکەردەی جە کوردستانی وارینەنە بەنامێ کریا. سەرەڕاو بییەی بەڵگێ و کامێرێ چەمداری و بەڵێندای مەسعود بارزانی پەی سزادی بکوشەکانش، بەڵام تا بە ئارۆ هیچ کەس سەرو کوشتەکەیش دەستگیر و دادگایی نەکریا و کەیسەکەش لاڕارە بریا و پەردەپۆش کریا.
شوکری زەینەدین
شوکری زەینەدین ئەشناسیا بە شوکری ڕێکانی وێنەگێر و پەیامکیان جە کەناڵو KNNی، جە 2016 جە بادینان ئەڕفانیا و دمای چوار ڕووێ جە بێسەروشۆن بییەیش، جە 1و کانوونو یەکەمو 2016ی جە شیلادزێ تەرمەکەش ئیزیاۋە و بانگەشە کریا کە ئاژەڵی کوشتەن. ۋەرپەرسیارو KNNی جە دهۆک ئاشکراش کەردەبێ، ڕێکانی جەلاو "پارتی دیموکراتی کوردستان"ی هەڕەشێش ۋنە کریێنێ تا ۋاز جە KNNی باۋەرۆنە. کەیسەکەو ڕێکانی پێسەو سەرجەم کێسە ۋەڵینەکان لاڕارەبریا و پەردەپۆش کریا و کەس سەرش نەگیریا و سزا نەدریا.هامسەرۆکێ شارەۋانی ڕێگا ئەرمووش-ی و ۋاچەرو هەدەکە-ی دەستگیرێ کریێ

جە تورکیا و سەرنیشتو کوردستانی کودەتا و قڕکەردەی سیاسی بەردەۋامێنێ و هامسەرۆکێ شارەۋانی ڕێگا ئەرمووش-ی و ۋاچەرو هەدەکە-ی دەستگیرێ کریێ.

جە تورکیا و سەرنیشتو کوردستانی ئاکەپە بەردەۋامەن جە کودەتا و قڕکەردەی سیاسی و دەستگیرکەردەی نەیارەکانش. جە چوارچێۋەنە سەرسەبای ئارۆی، هێزە ئەمنیەکێ تورکیای ئەرەگێری هۆرشانکۋان سەرو تەلارو شارەۋانی ڕێگا ئەرمووش-ی جە پارێزگاو وان-ی و ئازیم یاجان و شەهزادە کورت هامسەرۆکێ شارەۋانیەکەیشان دەستگیرێ کەردێنێ و بەردێنێشان پەی ڕاۋەبەری پۆلیسی جە وان. هامکات هێزە ئەمنیەکێ گەمارۆو شارەۋانیەکەیشان دان و پاسە دیارەن ڕژێم گەرەکەشن بگێرۆشەرە و قەیۆمش بسەپۆنە سەرەرە.
جە لاێ تەرەۋە جە بەردەۋامی قڕکەردەی سیاسییەنە کە ئەردۆغان و ڕژێمەکەش دژ بەنەیارەکانش گێرتەشەنەۋەر، هەر سەربای ئارۆی، بەڵام جە ئامەد سەدات شەنئۆغلۆ ۋاچەرو فەرمی کۆنگرەو دیموکراتیکو گەلانی (هەدەکە – HDK) دەستگیر کریا و بریان پەی زینڎانو ڕاۋەبەری پۆلیس جە ئامەد و بڕیارەن جە دمای 3 ڕووان ڕەوانەو ئەستەنبوڵی بکریۆنە و گوایا جە ئاگە بدریۆنە دادگا.
(هەدەکە – HDK) جە تویت-ێۋەنە جە تویتەر دەستگیرکەردەکەش شەرمەزار کەردەن و ئاماژەش بە بەردەۋامی ستەم و زۆرداری جە تورکیا دان و ئاشکراش کەردەن: "کۆشای ئازادیشان تەنها پەی ئارۆی نییەن و بەڵکو سەبای و جە ئایندەنە درێژەش هەن و هەدەکە بە دەستگیرکەردەی سەدات شەنئۆغلۆی شکست نمەدریۆنە".جە تاتوان 9 ئەندامێ هەدەپەیی شارەۋانی جە ئەرک ۋزیێ

جە تاتوان جە 25 ئەندامێ شارەۋانی 14شان هەدەپە-ینێ و 9 ئەندامێ هەدەپەی بەهانێ ئانەیە کە گۋایا ۋنەپەرسایشان سەرەن جە شارەۋانیەکەی ئەرک بەدەرێ کریێ.

جە هۆرۋچنای شارەۋانیەکەو کوردستانی سەرینی و تورکیایەنە کە جە 31/03/2019ی ۋیەردەی ئەنجام دریابێ، ئاکەپە بە ساختەکار و فشار تاۋابێش بە جیاۋازی فرە کەم شارەۋانی تاتوانێ بەدەست باۋەرۆنە. بەڵام سەرەڕاو ئانەیە هەدەپە تاۋابێش جە 25 ئەندامێ شارەۋانیەکەی 14 ئەندامێ مسۆگەرێ بکەرۆنە. پی جۆرە هەدەپە جە ئەنجومەنو شارەۋانیەکەیەنە فرینە بێ و زاڵ بێ سەرو ئاکەپە-یەرە. ڕژێمەکەو ئاکەپەی کە بە ساختەکاری و فشار سەرۆکایەتی شارەۋانی تاتوانیش بەدەست ۋستەن، فرینە و زاڵ بییەکەو هەدەپەیش پنە هەرس نەکریا و بە بەهانێ ئانەیە کە گۋایا ۋنەپەرسایشان سەرەن، جە 14 ئەندامەکەو هەدەپە 9شان جە ئەرکی دورێ ۋزیێۋە.
نامێ ئەندامە دوورۋزیاکێ هەدەپەی پی جۆرێنێ: سەراپ چاکماک گەنچ، دیار ئۆراک، سوئات یەتیشکین، ئەحمەد ساگنچ، عیسا تاش، شوکرو ئایدەمیر، نەدیم تورەمیش، چەتین یڵماز و سەلامی کاراهان.جە ئێران و ڕۆژهەڵات گرانی بەنزینی ناڕەزایەتیش ۋنە کەوتەۋە

جە ئێران و وەرهۆرزو کوردستانی گرانکەردەی بەنزینی وێنیشاندای و ناڕەزایی جەماروەری شۆنیەرە ئومان و تونڎوتیژیش ۋنە کەفتەنەۋە.

جە ئێران و وەرهۆرز (ڕۆژهەڵات)و کوردستانی جە هیزی هەینییەۋە وێنیشاندای و ناڕەزایی جەماروەری دژ بە گرانکەردەی بەنزینی دەستش پنە کەردەن و ئارۆ شەممە وێنیشاندای و ناڕەزایتیەکە فراۋانتەر بیەنەۋە و سەرجەم شارێ و شارچێ ئێرانی و وەرهۆرز (ڕۆژهەڵات)و کوردستانیش گێرتەنەۋە. جە تاران، تەورێز، شیراز، ئەهواز، مەشهەد، ئەسپەهان، کەرج، زنجان، هەمەڎان، ڕەشت، کرمان، بەندەر عەباس، خوڕەم ئاۋا، بوشەهر و بەهبەهان و چەنڎین شارێ و شارچێ تەرێ ئێرانی و شارێ و شارەکێ وەرهۆزو کوردستانی چوون، سنە، کرماشان، ئیلام، ئورمییە، مەریوان و بانە دوروبەریشان ناڕەزایەتیەکێ بەردەۋامێنێ و بەرفرەتەرێ بیێنێۋە. هێزە ئەمنیەکێ ئێرانی دژ بە جەماۋەری ناڕازی تونڎوتیژی بەکارمەبەران و ئانەیچە ئانڎەی تەر جەماۋەری توڕەتەر کەردەن.
سەرچەمەکێ هەۋاڵی و تۆڕە کۆمەڵایەتییەکێ جە ئێران و ڕۆژهەڵاتەۋە ئاشکراش کەردەن: "جە تونڎوتیژیەکانە دەیان کەسێ بریندارێ بینێ و دەیانی تەرێ دەستبەسەرێ و قۆڵبەستێ کریێنێ و جەماۋەر ناڕازیچ چەنڎین بانکێ و باڵەخانێ و ماشینێ حکومیێشان سۆچنێنێ".
ئامانج جە وێنیشاندای و ناڕەزایەتیەکان، گرانکەردەی بەنزین-یەن بە بڕیاو سەرەککۆمارو ئێرانی حەسەن ڕۆحانی. ڕۆحانی بانگەشەش کەردەن، گرانکەردەکەی سودش پەی چینە هەژارەکان هەن، بەڵام هاموڵاتیە ئێرانیەکێ بە پێچەۋانەۋە گرانکەردەی بەنزینی بە زیان پەی سەرجەم ئیرانیەکان بە تایبەتی پەی هەژارەکان جە قەڵەم مەڎانێ و داۋا مەکەرانێ تا هەرچی زووەن گرانکەدەی نرخو بەنزینی هۆربشنیۆۋە.
یاگێ باسکەردەیەن وێنیشاندای و ناڕەزایەتیە جەماۋەریەکێ ئێرانی جە دمای ئانەیە دەستشان پنە کەرد کە کۆمپانیاو مللی پەخشکەردەو بەرهەمە نەوتیەکانو ئا وڵاتەیە کتوپڕ و بێئاگاداری وەڵینە نرخو بەنزینی پەشتیۋانیکریای حکومیش پەی 1500 تومەنێ و نرخو بەنزینی ئازادیش پەی 3000 تومەنێ بەرزکەردەۋە.ئارۆ 31مین ساڵیاڎو کیمیاۋاران-کەردەی نودشە-یەن

1988/03/17ی باڵەپڕە جەنگیەکێ ئێراقی بۆردومانو نودشە-یشان کەرد و جە ئاکامشەنە 140 کەسێ شەهیدێ و 700 کەسێ بریندارێ بیێ.

جە 1988/03/17ی و یەک ڕۆو دمای کیمیاۋران-کەردەی هەڵەبجەی، باڵەپڕە جەنگیەکێ ڕژێمو ئێراقی بۆردومانو شارو نودشە-و هەورامان-یشان کەرد. بۆردومانەکە بە چندین باڵەپڕێ ئەنجام دریا و دەرنجامشەنە 140 کەسێ شەهیدێ و 700 کەسێ بریندارێ بیێ و زیانی مادڕی فرەش بە یانە و دوکان و بازارو شارەکە یاونا.
دمابەدمای بۆردومانەکەی نەتەوە یوٙگرتەکێ سەردای نودشەیشان کەردەبێ و دمای پەیجوری ئاشکراش کەردەبێ کە باڵەپڕەکێ ئێراقی گازی خەردەش دژو نودشیەکان بەکارئاۋردەن. نوٙتشەیشا کەرد پەیشا بەرکەوت گازی کیمیایی جوٙرو خەردەلی (موستارد) بەکار ئامان جە بوٙموارانەکەنە. گازو خەردەلی شوٙنەمای خراپ سەرو ژیوگەی (ئاو و خاکی) جیا مازوٙنە و فرە دێر ئاسەۋارەکێش دلێنەمشانە و شوٙنەمای دریٛژ ماوە سەرو بەدەن و ئینسانی منیوٙرە و بوٙ بەنونگەو پەیدا بییەی جوٙرەها نەوەشیێ و ناکامی جە زاڕوٙڵەی تازە جە ئەڎای بییەی و فرەجارێ ڕوخسارش شێونۆنە.
ڕژیٛم و بەعسی دژە ئانزانی هەر بە شار و نوٙدشەی دڵش ئاویش نەواردەو، چند ڕویٛ دماتەر ،ڕاو لوای خەڵکو هەڵەبجەو هەورامانی پەی دیمو ئیرانی جە دزڵی هەتا دەرەناخی و زەکەریا و بیەکەڕە بوٙموارانی شیمیایش کەرد ،یەک کەسی گولپی وەردەمو دەگاو دەرەناخی گیانش بەخشا، چنەها کەسیچ بریندار کەوتی.
هەرپاسە چن ڕویٛ دماو هەلەبجەی، جە 1988/03/22ی، باڵەپڕەکێ ئێراقی دەگاکێ (نژمار، بالک، دەگا شیخان، نیٛ) شیمیا وارانیٛ کەردێ و زیاتەر جە 50 کەسێ تەنیا جە دەگاو نژماری شەهیدیٛ بییٛ و 150 کەسێچ بریندارێ بیێ. هەڵبەتە سەرچەمیٛ تەر باس جە شەهید بییەی 300 کەسان مەکەرانە.
ۋەڵتەریچ جە 1988/03/09ی، دەگاو قەڵاجی بە گازی شیمیایی خەردەلی بوٙموارەنە کریاێ و چاگێچە (3)شەهیدێ (30) کەسێ برینداریٛ بیێبێنێ. هەرپاسە سەروەختو کیمیاوارن و هەڵەبجەی ،چندەها دەگاییٛ تەریٛ بوٙموارانیٛ کریٛبێنێ و، هەر جە سنورو پاوەی هەتا ملوٙە نزیکو سەردەشتی، وەلێ بە نونگێ جیاوازێ ئیٛ دەگاو ناوچیٛ نامیٛشا بە تەمامی توٙمار نەکریێنە.
ئارۆچ دمای دەربازبییەی 31 ساڵێ سەرو کیمیاۋارانو نودشەیەرە، هیشتا بریندارەکێ شارەکەی بەتەمامی تیمارێ نەکریێنێ و نودشەیەکێ قەرەبوی ماددی و مانەۋی نەکریێنێۋە و تۆمەتبارەکێ دەستگیرێ و داداگایی نەکریێنێ.جیاوازیێ ناوەندگرایی و ڕاوەبەری ئازادی ( مەرکەزی و لامەرکەزی) چێشێنێ

جیاوازیێ ناوەندگرایی و ڕاوەبەری ئازادی ( مەرکەزی و لامەرکەزی ) چێشێنێ و لایەنە خاسێ و خراپەکێشان کامێنێ؟ (کۆیار ڕەووف/بەشی یوەمین).

مەرکەزیەت و لامەرکەزیەت بابەتێوی فرە مۆهیما فرەو جارا سەرش قسێ کریەنێ و نویسیەنێ و بەڵام کەم کەس بەشێوێوی ئەکادیمی قسێش سەرکەردەن . بە تایبەت فره و جارەکا کەسا ئاکادمیسیەنێ بەشێوێوە نەتەوە گەری و سۆزداری وعاتێفی و دوور جه زانستی قسێشا سەرکەدەرن . پۆکە من کۆشیۆ کە بە یەرێ بەشی سەروو ئی بابەتەیە بنویسوو . هیوام ئانەن کە سوودش پێ وانیەرەکا بۆ .
مەرکەزیەت و لامەرکەزیەت دوێ فۆڕمێ جیاوازێنێ پێ ڕاوەبەردەی وەڵاتی . جە سیستم یان فۆڕموو مەرکەزیەنە دەسەڵات و ڕاوەبەردەی دەزگاکا گرد ئینێ چیرو کۆنترۆڵو حکومەت و مەرکەزیەنە. بەجۆرێ گردو بڕیارەکا چاگۆ بەرمشا بەڵام جە سیستم و لامەرکەزیەنە دەسەڵات و ڕاوەبەری بەشێ بیێنێ سەرو هه رێم و شارو پارێزگاکارە ، حکومەتە مەرکەزیەکێ فرێشا تا ڕادێو پسەنێ یۆی جە شێوەو ڕاوەبەردەیۆ بەڵام دەسەڵات و لامرکەزی ڕاوەبەردەی کانتۆنەکا فرە جیاوازا . هه ر کانتۆنێوە و هه ر پارێزگێ و سیستم و تایبەتوو وێش هه نش. پەی نمونەی کانتۆنێو ڕەنگای کێشە و کرێ نشینی پاسە چارەسەر کەرۆن کە نیمەو زەڕو یانە دروست کریایەکا پسانۆ خەڵکەکەی و بە قەرز ئا نیمەیچشا چەنە هۆر گێرۆ ، وە ڕەنگا کانتۆنێو تەر پاسە چارەسەرو گرفتوو کرێچیەتی کەرۆ ، کە زەمین بەشکەرۆن سەرو ئانیشا کە کرێ نشینێنێ و وێشا یایەناکاش کەراوە . وە جۆروو وێڕاوەبەردەی و لامرکەزی وەڵاتێو پەی وەڵاتێ تەری فەرقش هەن ئەگەر وەڵاتەکە دیموکراتی بۆو وەڵکۆتە بۆ جیاوازا جە ووڵاتێوی تەری کە دیکتاتۆرا و دماکەوتەن .
ئەمریکا و چین هه ردوێ سیستم و ڕاوەبەردەیشا لامرکەزیا بەڵام جیاوازا چونکە ئەمەریکا دیموکراتیا و چین دیکتاتۆریا ، ئەمەریکا ئازادی تەمامش دان بە وویلایەتەکاو هه رویلایەتێو وێش پێ وێش بەرۆ ڕاوە جە گرد وەختێنە دەسەڵات و وویلایەتەکا کۆنترۆڵ نەکریان جەلاو مەرکەزیۆ . بەڵام ڕاوەبەردەی جە هه رێم و کانتۆنەکاو چینی دەسەڵات و هه رێمەکا سنوردارا هه ر بڕیارێ دریۆ مشیۆ ناوەند ئاگادار بۆ وە هه ر هه رێمێ و کێشەش بی ناوەند کۆنترۆڵش کە رۆ . وەختوو وەلابییەیۆ ڤایرۆسو کۆرۆنای جە ئەمریکا ، وویلایەتەکێ بڕیار لاوێشاوە بێ کە چەنی ڕوو بەڕوو ڤایرۆسەکەی باوە ، وە ڕۆ بەڕۆ ژمارەو قوربانیەکا وەڵا کەرێوە ، بەڵام وەختێو کە ڤایرۆسەکە وەڵا بیۆ جە چین جە هه رێمو هوبی و جە شاروو ووهانی حکەمەتی ناوەند ، تیمێوە سەربازیش کیاست پەی کۆنترۆڵ کەردەی ئاژەکەی و خەڵکەکەی وە هه واڵ وەڵا بیۆ کە ئا دوکتۆرە یەکەم جار هه واڵەکەش وەڵا کەردۆ حکەمەتوو چینی کوشتەن وە هه ڕەشێش کەردێنە کە هیچ کەسێو پەیش نیا زانیاری بدۆ بێجگە جە حکومەتی وە زانیاریێ فرێش شارێنێ جەبارەو ڤایرۆسەکەیۆ . هه واڵێو وەڵا بیۆ کە زیاتەر جە یەک ملیۆن خەڵک و چینی مەردەن بە ڤایرۆسەکەی بەڵام حکوومەت هه واڵەکەش شارانۆ پاسە زانانشا کە وەختو وەڵا بیەی کۆڤید 19 جە چین زیاتەر جە ملیۆنێ خەڵک تەلەفوونشا کەردەن پەی کەسوکاریشا تەلەفونەکەشا کوشیانۆ وێچشا دیارێ نیەنێ.
مەرکەزیەت چێشەن ؟ جە سیستمی مەرکەزیەنە حکومەتو ناوەندی یان مەرکەزی دەسەڵاتی تەمامش هه ن سەرو گردوو ووڵاتیەرە سەرو گردو هه رێم و شارو شارداریەکارە هه رێم و شارەلێ کەمترین دەسەڵاتشا هه ن یان هیچ دەسەڵاتشا نیەن . جە فرەو وەڵاتە کا ڕۆژهه ڵات و دلێنی یان ڕۆژهه ڵات و ناوینی دەسەڵاتی مەرکەزیا و دەسەڵاتەکە ئیستیبدادی ومڵهۆریا و ڕا نمەدۆ بە بەشداری کەردەی خەڵکی بەشێوەی دیموکراسی تەنیا جە هۆرچنیایەنە بەشداریشا پەنەکەرۆ. بەڵام جەبڕیارو ڕاوەبەریەنە هیچ حسابشا پەی نمەکەرۆن وە دەسەڵات ئینا دەسوو چن کەسێویەنە کە دەسەڵات بەکار مارا پەی خزمەت و گروپێوی یان بنەمالێوی و حکوومەت و دەسەڵاتەکە پۆلیسیا وە دەسەڵات ئینا دەسوو چن کەسێوی سەربازیەنە فرەو جارا رێک پسەو دەسەڵاتو باشورو کوردستانی .
دانیمارک و نەرویج سیستمی مەرکەزیا بەڵام فرە جیاوازتەرا خەڵک بەشداری کەرۆن جە ڕاوەبەردەی وەڵاتیەرە تاووۆ ڕەخنە گێرۆ تاوۆ جەڕاو هۆرچنیایۆ دەسەڵات فاڕۆ بەڵام جە باشورو کوردستانی 30 ساڵێن دەسەڵات ئینا دەسوو یەک بنەماڵەیەنە مامۆ مدۆش بە برازای برازا مدۆش بە مامۆزای . ئەگەر دەسەڵاتەکە دیمۆکراتی بۆ ئانە هیچ کێشە نیا سیستم مەرکەزی بۆ خاستەریچا ئەگەر مەرکەزی بۆ ، وەئەگەر دەسەڵاتەکە دیکتاتۆری بۆ ئانە لامەرکەزی خاستەرین چارەسەرا ، مشیۆ ئانەیە بزانمێ کە مەرج نیا سیستم و لامەرکەزی تەنیا دەوڵەت دیکتاتۆرەکانە بۆ جە ووڵاتە وەڵە کۆتەکاو ئەوروپایەنە هه ن پەی زیاتەر وەڵکۆتەی کانتۆنەکان بۆ پسەو سویسرای .
خاسیەکاو سیستموو مەرکەزیەتی چێشێنێ ؟
خاسیەکا سیستموو مەرکەزیەتی کە ووڵاتێوێ پسەو بەریتانیا و کۆریای باشوری پەیڕەوش کەرۆن ئینێنێ . یوهەم : دەسەڵاتێوی چالاکەن جە بڕیار دایەنە و جە ماوێوی کەمەنە هۆرچنیای کریۆ و ڕۆی دمایی ئەنجامو هۆرچنیاکەی وەڵا کریۆوە و دمای چن ڕوێ حکوومەت دروس کریۆ بەڵام عێراق و کوردستانەنە بە جەنگ و تەزویر و دزی و فزی هۆرچنیای کریۆ دمای شش مانگا یان ساڵێ حکومەتێ مەرزیۆرە بەلام چیرو دەسەڵات و حیزب و بنەماڵەیەنە .
دوەم : جەوەختوو کێشە و قەیرانەکانە بڕیارەکێ فرە خێرا جە کەمترین وەختەنە تاوۆ بڕیارێ خاسێ بدۆ جە خزمەتوو خەڵکەکەی جەسەرو وەختو ئامابەرو بەریتانیای جە یەکێتی ئۆروپای ماوەو 3 ساڵانە دوێ هۆرچنیێش کەردێ پەی ئانەیە کە کێشەو ئامابەری جە په ڕلەمانەنە حەل بۆ . هه رپاسە وەختو سەرهۆردای کۆڤید 19 چن ڕوێوەنە نزیکەو 300 مڵیۆن پاوەنداش تەرخان کەرد پەی چارەسەر کەردەی بێ هه رمانی و نەوەشەکاو خەسەخانەکاو کۆمپانیا بەڵام ماوەی 30 ساڵان حکومەت و هەڕێمی نەتاوانش کێشەو کارەبای حەل کەرۆ .
یەرەم: جە سیستم و ووڵاتە دیموکراتیەکانە بەهیچ نۆعێ جیاکاری مەکریۆن بەینو خەڵکەکەیەنە و یاسێکێ پەی گرد کەسێوی پسەو یۆیەنێ سەرو گرد کەسێویەرە جێ بەجێ کریان . پەی نموونەی ووڵاتێوی پسەو کۆریای باشوری کە ئینا ئاسیانەو چەنی کۆریای باکوری وەڵتەر یەک ووڵات بیەن ، سەروو گەندەڵی دمای دادگایی کەردەی ساڵەو 2018 سەرۆک و ووڵاتی لی میونگ باک بەتاوان و بەفیڕۆ دای سامان و گردینی بە 15 ساڵێ زیندانی حوکم دریا کە جەساڵەو 2008 تا 2013 سەرۆک و ووڵاتی بیەن . دمای ئایی خاتو پارگ گیون هی 24 ساڵێ حوکمو زیندانیش پەی بڕیاوە هه رسەرو گەندەڵی کە زەڕێوی فرەش دابێ بە کۆمپانیاکا دمای دادگایی کەردێش کریا زینان . بە جۆرێ کە جە ساڵەو 2013 تا 2017 سەرۆکەو ووڵاتی بی وەختێو دادگای کریا سەرۆکەو ووڵاتی بێ سەرۆک و حکوومەتی هه رمانەکێش کەردە تا هۆرچنیای کریا ئەگەر دەسێلاتەکە پی جۆرە بۆ سیستەمی مەرکەزی هیچ کێشێوش نیەن . بەڵام ئەگە پسەو کوردستانی بوو ئاگرد گەندەڵی و دزیە کریۆ بەملیارەها دۆلارێ تاڵان کریێنێ خەڵک وێش کوشۆ جە نەبیەیەنە و کوردستان تووشو چننەها کێشا بیەن و تا ئیسە یەک کەس دادگای نەکریان سەرو دزی و تاڵانی کە بەبەڵگەوە تاڵانیەکێ وەڵێ کریاوە سیستمی لامرکەزی خاسترین چارەسەرا.
چوارەم : پلانو بۆژیاوەی و ئاوەدان کەردەیۆ دابین کەردی بودجەی پەی کشتوکاڵ و ئاوەدانی و پیشەسازی بە شێویوی خێرا و بەزوویی وزیۆ بوارو جێبەجێ کەردەی و پلانەکێ بێ جیاوازی گردو شارەکا گێرۆوە جە ووڵاتە دیموکراتیەکانە بەڵام ئەگەر پسەو کوردستانی دەسەڵات زەڕێوی فرە پەی شارێوی پسەو هۆلێری دابین کەرۆن و سلێمانی و هه ڵەبجەی ئیهمال کەرۆ و ملیارەها دۆلار خەرج کەرۆ پەی کەناڵەکاو وێش و خەڵک مانگانەش نەبۆ و واچۆ زاڕۆڵەکام ورەشو ئانە لامەرکەزی خاستەرین چێوا ڕەنگا پەرسدێ واچدێ چا خۆ دەسەڵاتو یەکێتی جە سلێمانیەنە هەر پاسەنە، پارتی ڕاسا بەڵام من کۆتایی به شە یەرەمیەنە باسوو ئا بابەتەیە کەرون کە مشیۆ دەسەڵاتو شارەکا چەنین بۆ .
پەنجەم :سیستمی مەرکەزی یانێ سیستمی ئابوری یۆگێرتەو بەهێز هه ر دەسە ڵاتێوی مەرکەزی ماوەو 5-10 ساڵا هیچ نەلاوەرۆ جەڕوو ئابوری و مالیی ئاوەدان کەردەیۆ پرۆژێ تازێ ئا دەسەڵاتە فەشەلا مشیۆ سیستمی لامەرکەزی بەیۆنە کایە .
لامەرکەزیەت چێشەن ؟
جە سیستم و لامەرکەزیەتیەنە دەسەڵات و ڕاوەبەری فەرمەنگە و دائیرەکا دابەشێ با سەرو هه رێم و شار و شارداریەکانە و پاڕێزگاکانە وە دەسەڵات و ڕاوەبەری نیا چێرو دەسو مەرکەزیەنە هه ر شارو شاردارێو حکومەتو وێیاگێ (خۆجێیی) وێش هه نش یانێ وێش بریار مدۆ سەرو پرۆژەو هه رمانەکاو وێش مەگێڵۆوە پەی مەرکەزی . ئی سسیتەموو لامەرکەزیە ئەنجاموو ئانەیەنە کە دەسەڵاتی دلێین (مەرکەز) گرنگی مدۆ بە چن شارێ و داهاتوو گردینی پەی چن کەسێوی بەکار مارۆ خەڵک وەزعەش فرە خراپە بۆ ، دەسەڵاتوو سەربازی و دادگاکا گردی کۆنتۆڵ کەرۆن و هه رکەسش گەرەک بۆ مدۆش دادگاو بە ئارەزو وێش هه رکەسش گەرەک بۆ ئازادش کەرۆن زیندانە وەرو ئی چێوا داواو لامەرکەزی کەرۆن پسە خاستەرین چارەسەی پەی موشکیلەکا.
تایبەتمەندیەکا سیستموو لامەرکەزی تاومێ پێسە ئەژمارشا کەرمێ : یوهە :وەرگیری کەردەی جە حوکموو تاکەکه سی و بنەماڵەیی . دوەم: پەرەدای بە بوارو ئابوری بە بەرنامێوی خاس بوژنایۆ هه رێم و شارەکا . یەرەم: وەرگیری کەردەی جە دیکتاتۆری و یەک حیزبی و سەرکوت کەردەی . چوارەم: شێوازو سیاسەت کەردەی فاڕیۆ حیزبو مەرکەزی مەتاوۆ سزاو خەڵکی بدۆ. پەنجەم : خاستەرین هاندایا پەی بۆژنایۆ و ئاوەدان کەردەیۆ سیاسەت کەردێوی ڕاس و درووسی ڕاوەبەری و خەڵک بەشداری کرۆن جە ڕاوەبەریەنە کێ هه رێمەکەنە خزمەتو خەڵکی کەرۆ خەڵک ئانەیە هۆڕ چنۆ. ششەم: ڕێز جە جیاوازی ئاینی و کەلتوری گێریۆ هیچ حیزب و بنەماڵێوو یا تاقمێو پیرۆز نمەکریۆن بەتایبەت ئانێ کە مەرکەزی بەرا ڕاوە .
چەمەڕاو بەشی دوەمی بیدێ ... کۆیار ڕەووف: ماستەر جە بەشوو ڕاوەبەردەی – بەریتانیا
سەرچەمە/زانیاریێ مدرامانی و جەنگی جە ڕۆژاڤاۋە و کارۋەدایەکێ بەردەۋامێنێ

مدرامانی مێژوویی جە ڕۆژاڤاو کوردستانی جە 9 شەۋانە ڕووێشەنە قارەمانانە و ئەفسانەوار دژ بە ئەرەگێرتەیی تورکیای و تاقمە چەتەکانش بەردەۋامەن و کارۋەدایە جیهانیەکێ دژ بە ئەرەگێرتەکە ئەرێنیێنێ.

دمایین زانیاریێ مدرامانی و جەنگی و هەۋاڵەکێ پەیۋەست بە ڕۆژاڤای و سەرنیشت و وەرهۆزو سوریای و کارۋەدایەکێ جیهانی ۋەرانۋەراشەنە پی جۆرێنێ:
شەۋێ ۋیەردێ ئارۆ تا ئیسە
جە سەرێکانی تا گرێسپی 9 شەۋانە ڕووێن جەنگاوەرەکێ هێزەکێ سوریا دیمۆکراتی - (قەسەدە) بەشێۋازی قارەمانانە و ئەفسانەوار و کەم وێنە ڕووبەروو هێزە ئەرەگێرەکێ تورکیای و تاقمە چەتەکانشان مەنابێنێۋە. سەرەڕا ئانەیە دوژمن دەیان هەزارێ سەربازێ، 12 هەزارێ چەتێ بەکرێگیریێ، سەدان ۋاۋیەرێ جەنگیێ، سەدان تانکێ و زرێپۆشێ و نۊتەرین تەکنەلۆژی سەربازی و هەوڵگری جە هێرشەکانشەنە بەکارمەبەرۆنە، بەڵام بە ئامانج نەیاوان و زیانی گەورە و گرانش ۋنەدریان. جەی بارەۋە سەرچەمەکێ قەسەدەی ئاشکراشان کەردەن: "جە تەلتەمر، تەل خەلەف، سەرێکانی، مەبروکە، سلوک و تربەسپی دوژمنی ئەرەگێر دەیان سەربازێ و چەتێش کوشیێنێ و دەیانی تەرێش بریندارێ بیێنێ. هاموەخت دەیان زرێپۆشێ، ماشینێ نەنگیێ، چەدین تانکێش بەمتەمامی دلێنە بریێنێ و چەندین ماشینێ وزێپۆشێ و تانکێ دەستشان گیریان سەرەرە و چەنڎین چەتێ بەدیلێ گیرێنێ. بە گردی جەنگ جە شەۋێ ۋیەردێ تا ئیسە بەردەۋامەن و سات بە سات قورستەر مەبۆنە".
هەمان سەرچەمێ دەستنیشانشان کەردەن: "سەرەڕاو نابەری هێزی بەڵام جە سەرجەم جەنگگەکانە جەنگاۋەرەکێ قەسەدەی باڵادەستێنێ و دوژمنشان ڕووبەڕوو شکستی کەردەنەۋە، پۆکەی دوژمن سەرجەم مەیدانەکانو جەنگیەنە بۆمبێ هۆشەیی قەدەغەکریێش بەکارێ بەردێنێ و جە سەرێکانیچ چەکی فسفۆڕی کیمیاویش بەکاربەردەن".
ڕەمزی کارتاڵ هامسەرۆکو کۆنگرەو گەلی هۆشداریش دان، بارودۆخ جە سەرێکانی مەتەرسیدارەن و ئەگەر هەن کۆمەڵکوشی ئەننام بدرێۆنە و بانگەۋازی سەفەربەریش جە کوردی و دامودەستگا میاندەوڵەتیەکان کەردەن. 12:13
سەرەڕاو سەختی هێرشەکان، بەڵام ئەرەنیشتێ تەل تەمری و دەوروبەریش پەی خاوەنداریکەردەی جە سەرێکانی و ڕزگارکەردەی بریندارەکان و ڕاگیریکەردەی جە کۆمەڵکوشی، ڕوو بە شارەکەی کەوتێنێ ڕا.
11:53
جە شارو باسێل-و سویسرای دژ بە هێرشێ و ئەرەگێرتەیی تورکیا و پەی خاوەنداریکەدەی جە ڕۆژاڤاو کوردستانی چالاکی جەماوەری ئەنجام دریا. 11:52
جە دەگاو حەکەمیەیە سەر بە دێرکی بە موشەک هێزەکێ سوریای کریێ ئامانج بەڵام زیانی گیانیش نەبییەن و هامکات نەزایان جە کۆگەۋە موشەکەکە تەقنیان.
11:21
هێزەکێ ڕزگاری عەفرینی پەی پەشتیۋانی مدرامانو جەنگو ڕۆژاڤای جە؟عەفرین چالاکیێشان دژ بە هێزە ئەرەگێرەکانو تورکیای ئەنجام دان و جە ئاکامشانە 6 ئەرەگێرێ کوشیێنێ و 9 تەریچ بریدارێ بیێنێ.
11:18
جە شارو ڕحا-یەۋە دوژمن پەیتا پەیتا هێز و جبەخانەی لەشکری و کارمەندێ تەندروستی و ماشینێ فریاگوزاریێ مەشانونە سەرو سنورەکان.
11:20 سەرچەمە هەرێمیەکێ جە ڕەحاۋە ئاشکراشان کەردەن: " دوژمن سەربازێ و چەتە کوشیێ و بریندارەکانش جە سنورەۋە مەفاڕۆنەوە پەی نەوەشخانەکان و زیانە گیانیەکێ دوژمن فرە گەورێنێ و سەرجەم نەوەشخانێ و مەیتخانەکێ ڕەحای پڕێنێ جە کوشیێ و بریندارێ". 11:00
پارتو سۆسیالیستو بندەستان- (ئەسەپە) دژ بە هێرشێ و ئەرەگێرتەیی تورکیای ناڕەزایەتیش نیشانەدا و جەختش کەردەۋە، ئەرەگێرتەکە بە مدرامان شکست مدریۆنە و داۋاش کەرد تا گرد کەس و لایێ پەشتیۋانی جە ڕۆژاڤایو مدرامانە ڕەواکەیش بکەرۆنە. 10:34
ۋاۋیەرە جەنگیەکێ تورکای ئەرەگێری نەوەشخانەو سەرێکانیشان بۆردومان کەرد و دەستەو باڵاو تەندروستی بانگەۋازیش جە گرد لایێ کەرد، سنور پەی کارە دڕندانەکانو تورکیای بنیارە و هێرشێ پەی سەرو نەوەشخانە و مەدەنیەکان بمدرانانە و ئاشکراش کەرد، نەوەشخانەو سەرێکانی پەڕەن جە هاموڵاتیێ سڤیلێ نەوەشێ و بریندارێ.
10:35
جە چەندین شارێ و ناوچێ ئەورووپا، ئوسترالیا و کەنەدا و ئەمەریکای کوردستانیێ ودوستەکێشان دژ بە هێرشەکێ تورکیای پەی سەرو ڕۆژاڤای چالاکییێ جەماواریێشان ئەنجامێ دێۋە.
10:30
ڕاۋەبەرێ تەندروستیێ سەر بە فدراسیۆنو سەرنیشت و وەرهۆرزو سوریای بانگەۋازیشان پەی سەفەربەری تەندروستی کەرد و هۆشداریشدا جە کارەساتی مرۆیی و جەر سەرێکانی دوژمن چەکی قەدەکریاش بەکارئاۋردەن.
09:00
جێرمی کۆربین سەرۆکو پارتو کارکەرانو بەریتانیای داۋاش جە نەتەوە یۆگێرتەکان کەرد، تا دژ بە هێرشێ و ئەرەگێرتەیی تورکیا بمدرۆۋە و تورکیای کۆتایی بە ئەرەگێرتەیی جە ڕۆژاڤا باۋەرۆنە.
12:00
هاموڵاتیێ ئەرجەنتینی دژ بە هێرشەکێ تورکیای ۋێنیشاندایشان ئەنجامدا. و ئەرەگێرتەیی تورکیاشان شەرمەزار کەرد و پەشتیۋانیشان جە ڕۆژاڤای کەرد و وازیارێبێنێ جە حکومەتەکەیشان تا دژ بە تورکیای هەڵۋێستی تونڎ نیشانە بڎۆنە.
13:00
جە سەرجەم بەرەکانو جەنگیەنە جە دێرک تا سەرێکانی، گرێسپی، و کۆبانێ و منبج جەنگ دژوارەن و شەڕڤانێ ئازادی باڵادەستێنێ.
14:00
فەوزا یوسف ئەندامەو دەستەو ڕاۋەبەری تەڤدەمی ئاشکراش کەرد، تا کۆبییەی کیساتەو ئەمەریکای بەر سەرۆکایەتی مایک پێنس یاریدەرو سەرەککۆماو ئەمەریکای دماییش مەیۆنە تورکیا بە گرد تواناشەۋە هێرش مەکەرۆنە.
15:00
کیساتەو ئەمەریکای بەر سەرۆکایەتی مایک پێنس یاریدەرو سەرەککۆماو ئەمەریکای چەنی ئەردۆغانی کۆبییەنەۋە و ئاژەی سەرەکی کۆبییەکەی ڕۆژاڤا و هێرشە ئەرەگێرەکێ تورکیایەنێ و کۆبییەکە جە ئیسەنە کۆتاییش ئومان بەڵام زانیاری جە بارەشەۋە ئاشکرا نە کریان.
16:00
هێزەکێ سوریای دیمۆکراتیکی - (قەسەد) ئاشکراش کەرد: "جە 24 سەعاتێ ۋیەردێنە 50 سەربازێ و چەتێ تورکیای کوشیێنێ. 2 تانێک و 2 زرێپۆشێ بە تەمامی دلێنەبریێنێ، 7 ماشینێ وزرێپۆشێ گورزشان ۋنە دریان. هاموەخت 20 شەڕڤانێ شەهیدێ بیێنێ".
16:30
جە تەلتەمر ژمارێۋی فرێ چەتێ کوشیێ و بریادارێ بیێ، هاموەخت 7 چەتێ بەدیل گیریێنێ و دەست گیریانسەرو جبەخانەی فرەیەرە.
16:30
جە دێرک دەگاو حەکەمیەی ئاسوری-نشین بۆردومانە کریێنە و بارەگاو سەربازی هێزی سریانی کریان ئامنج. بۆردومانە زیانی گیانیش نەبیەن.جە خواکورک 10 سەربازێ تورکیای ئەرەگێری کوشیێ

جە خواکورک گەریلا گورزی قورش جە دوژمنی دان و جە ئاکامشەنە 10 سەربازێ تورکیای کوشیێنێ و هاموەخت پەدەکە و تورکیا چەکی قورسشان ڕەوانەو شیلادزێ کەردەن.

سەرچەمە هەرێمیەکێ ئاشکراشان کەردەن: "ئارۆ دووە شەممە، جە خواکورک گەریلاکانو هێزەکانو پارێزنای گەلی (هەپەگە-HPG) و ژەنە گەریلاکێ یەکینەکێ ژەنێ ئازادێ (یەژاستار-YJA STAR)ی چەنی هێزە ئەرەگێرەکێ تورکیای گژیێنێ و جەنگی قورسش میانشانە ڕووەش دان. جە جەنگەکەنە لانی کەم 10 سەربازێ تورکیای کوشیێنێ و ژمارێۋی تەرێ بریندارێ بینێ و زیانی فرە قورسی ماددی جە دوژمنی دریان".
تا ئیسە سەبارەت بە جەنگەکەی دلینەو یاۋنەری و چاپەمەنی (هەپەگە-HPG)ی ۋەڵاکریای لەشکریش نەدان و چەمەڕایی هەن جە زووتەرین کاتەنە جەی بارەۋە زانیاری پەی ڕایی گردیی ئاشکرا بکەرۆنە.
جە لایێ تەرەۋە (پەدەکە-PDK) بە هەماهەنگی چەنی تورکیا چەکی قورسش ڕەۋانەو شیلادزێ سەر بە پارێزگاو دهۆکی کەردەن. جەی چوارچێۋەنە ژمارێۋی فرێ جە هێزەکانو زێرەڤانی سەر بە پەدەکەی جە نزیکو بنکێ وبارەگاکانو سپا ئەرەگێرەکەو تورکیایەنە جاگیرێ کریێنێ. جیا جە شیلادزێ، ماۋێۋەن (پەدەکە-PDK) بە هەماهەنگی چەنی تورکیای هێز و چەکی قورس ڕەوانەو دینارتێ، دەرکار، بارزان، سیدەکان، برادۆست و خنێرەی مەکەرۆنە و پێۋەرە ئامادەکاری پەی جەنگی چەنی گەریلاکانو هێزەکانو پارێزنای گەلی (هەپەگە-HPG) و ژەنە گەریلاکێ یەکینەکێ ژەنێ ئازادێ (یەژاستار-YJA STAR)ی مەکەرانێ و ئانێچە ناڕەزایەتی گەلیش جە پانیشتو کوردستانی شۆنیەرە ئومان و خەڵکی وازیارێنێ (پەدەکە-PDK) واز جە خیانەتی و هامکاریکەردەی تورکیای باۋەرۆنە و نەبۆنە هۆکار پەی هۆرگیرسنای جەنگی کورد بە کوردی و ون متەی ڕۆڵەکانو کوردستانی.بیٛ مەسئولیەتی، دەلیل بە بیٛ ئاوەزیەن

مەسەلیٛ کە فرەینەو جامعەی چەنەش سڵ مەکەران، “ئاوەزیانە ژیوایەن” بە کار ئاوردەیو ویر و ئەندیشەی، ئەنەیاوای وردەن و بیٛ مەسئولیەتی، دەلیل بە بیٛ ئاوەزیەن.

جیا ئەو گردینو تەنگو چەلەمە ئینسانیەکان، بە پەیلواو ئەمن ژیوایەنە، مەسەلێوە فرە موهیٛمە هەنە کە سەرچەمە و سەراوننوو گردینو ئەوتەر مەسەلەکانەنە قەرار مەگیٛروٙنە. ئەئی مەسەلیٛ کە فرەینەو جامعەی چەنەش سڵ مەکەران، “ئاوەزیانە ژیوایەن” بە کار ئاوردەیو ویر و ئەندیشەی، ئەنەیاوای ورد ئەو هەر مەسەلێوە، ویرباوەڕی پەی تەسمیمەکانەن، “تەجروٙبەگیٛرتەی جە وەرینان و وەرتەری و بەهرەگیٛرتەی چەنەش پەی دماتەرین، دماینان. ئەئی مەسەلیٛ گردینش نامیٛش مەنیەیمیٛ ” ئاوزیانە ژیوای“.
هەر ئانە وەسیٛن کە بلمدیٛنە و چەمیٛوە بخشنمیٛ ئەو نویسەکانو ویرمەندێوە پیٛسەو زیگموٙند فروٙیدیرە، یا ژیوایو نویسەرە گەورەکان، ئەدیبەکان، و فیلسوفەکان بوانمیٛنەوە، یەکدانە چیٛوی فرە وەرچەمەشان هەن و لاو گردیشانوە یەکجوٙرەن. ئادیچ ئانەنە کە یەک یوٙشان وەشش ئەو ڕەفت و هەرەکەت و ڕاوین و جوٙرو ویرکەردەیو “خەڵکی عوامی” نامان و نمەی؟ ئینە دەلیلەی خاسەو ویٛش هەنەش و پەیوەندیش بە بەرابەر ویٛناو ئینسانەکانوە نییەن. ئانان، یەکدەلیلشان پەی ئەئی کارەیشانە بییەن و هەن: ئانە کە “عەوام، یا نەزان” و یا مەردمو جامعەی فرەینەش، ئاوەزیانە نمەژیووٙنە و فرەتەر ئانەی کە ئەو سلولەکانو مەژگیش کەل بگیٛروٙنە، ئەو غەریزەی حەیوانیش پەی ژیوای کەل مەگیٛروٙنە، وەرانوەرەنە ئینسانیٛوە کە ئاوەزیانە مەژیووٙنە گردینو ژیوایش دیما و دەر مەکەروٙنە، تا لکەکوٙریٛوە وازە بکەروٙنە و یا شەوانە ڕوٙنە لانیکەم دەیان جاریٛ ئەو نوٙروٙنەکانو مەژگیش(دەمارو مەژگی) مەوزوٙنە کار، و کوٙشش مەکەروٙنە پەی یاوای بە جوابو ئا پەرسانە کە ویٛش وەشیٛشان مەکەروٙنە، یا ئانە کە ئەو ویەرو ژیوایشەنە مەینیٛ وەرەڕاش. خەڵکی عەوام، بە مەژگ، ویر، ئاوەز، و علم، و زانایی کەل نمەگیٛروٙنە. ئەئی جوٙرە ئینسانانە، ئەوەل نەقشیٛوە کە جامعەنە مەگیٛڵناش، نەقشو “بیٛ مەسئولیەتی ئەخلاقی، کوٙمەلایەتی، سیاسی، و فەرهەنگین” ئەگەر سەرەنجەتان دایبوٙ، نزیکەو 8هەزار ساڵان یا بە جوٙریٛوەتەر بواچمیٛنە، دماو دەورانو نوٙسەنگی هەتا ئیسە، ئینسان وەرو ویٛشەرە ئەو “وەحشی گەری” ئامان جبەر و “تەمەدونش” سازنان، ئەچا وەختوەلای تا ئیسە بە ئینسانەکان مەواچان، ئینسانی بە “ئاوەز و موتەمەدن” سادە و ساکار، ماناو ئەئی تەمەدونیە کە هەمیشەی و تەنیا و تاق چەنیو ئینسانی مەیوٙنە، “فیٛربیەیو مەسئولیەتی” بیٛنە، نە زیاد و نە کەم. ئیمەی ئینسانی موتەمەدن! وەختاریٛوە تاک و تەنیا بە شیٛوێوە وەحشیانە دلیٛو غاریٛوەنە ئەو قەدیمەنە مەژیویٛندیٛ، هیچ جوٙرە مەسئولیەت و قانونیٛوە وەرانوەرو کەسیوە نەبیٛتان، دماتەر وەختاریٛ ئامایمیٛ جامعەکانمان سازنای و خەڵکەکان لاو هەنگەرینە ژیوای، ئا وەختە ئیتر یوٙوەم هەنگامە پەی مەنەیوەو ئا جامعەیە ” مەسئولیەت قبوڵ کەردەیو” گردینو ئینسانەکانو ئا جامعەیە بیٛ. ئەچی جامعەنە، قەوڵ دریا، ئەگەر دورینوە هروژمیٛوە بە جامعەکەی بکریوٙنە گردین ژەن و پیا، یەکدەس وەرانوەرشەنە بمدران و مدرامان بکەران. ئەگەر هەرەکەتیٛوە ڕوبە وەشبەختی هەن، مەشوٙ گردینو جامعەی چەنەش بەشداریٛ ببان، ئەگەریچ بەڵاییٛوە تەبیٛعیە لاو ئاسمانەکانوە و لاو خواکانوە مەیوٙنە سەرو جامعەکەیرە، مەشوٙ گردینو خەڵکەکەی هەنگەری یاردی بدانیٛ تا ڕوٙزگارشان ببوٙ ئەو بەڵا و مسیبەتی.
ئەگەر ورد سەرەنجە بدەیمیٛنە مەیارمیٛنە بواچمیٛنە، کە جامعەو ئاروٙیینو ئیمە، خەریکەن چەپ و چوارسوچەرە ڕوبە “بەربەریەت” “تەوەحوشی” ئەواگیٛڵ مەبوٙنەوە و ئەواگیٛڵ بیەنوە، نمونەکانش وەرچەمیٛنیٛ و لازم بە واتەی نمەکەران. جامعەو ئاروٙینو ئیمە ئەو ئینسانانیٛوە تەشکیل مەبوٙنە کە یەک جە سەد ئەو ئاوەز، ویر، مەژگ و ئەندیشەیشان ئەو مەسیرو ژیوایەنە کەل نمەگیٛران، پەوچی ئاروٙ ئیمە چەنیو جەماعەتیٛوە ئینسانی سەروەنەشیٛویای و بیٛ هەدەف و بیٛمانای ڕوبەڕویٛنمیٛ کە تەنیا دڵەورکیٛ و داڵغەشان ئانەنە کە بیاوان بە غەرایزی حەیوانیشان. حەسودی و تەماعە پەی لەوەڕیای، یوٙ ئەو خسڵەتە حەیوانیەکانەن، کە ئاروٙ بییەن بە بەشیٛوە ئەو لاشەو گەناو ئەئی جامعەو ئیمەیە. ئیمە جامعیٛوەنمیٛ کە نە نیازمان بە ئەندیشەی کەوتەن، نە ئاوەز، نە ویر، ئیمە یاگیٛو ویٛمانەنە پیٛسەو “کەکەوی وشکیٛ” ڕەپیٛ بییٛنمیٛ و مەگەر واگژەو بگنوٙ بخولنوٙمانوە. ئیمە چەنیو ملەتیٛوە تەرەفیٛنمیٛ کە ئینسانەکانش، هیچ مەسئولیەتیٛوەشان ئەو وەرانوەرو جامعەیوە نییەن. چەمیٛوە ڕوٙشن وینەنە، پاسە مەنمانوٙ کە ئەجوٙ دروسیٛ کریاینمیٛ کە دەور و بەرینو ویٛمان نابودیٛ بکەرمیٛنە و تەبیٛعەتی نابودی بکەرمیٛنە، هەر چی نەزم و ئینزباتی ئینسانی و ئەخلاقی و تەبیٛعین گردی پەی نیازە حیوانەکانمان بوزمیٛ چیٛرپا و بونیادو جامعەی پەی ئەغرازی شەخسی و حەسەدیمان بیٛ قابل و نابود بکەرمیٛنە. خەڵکو جامعەو ئیمە، پیٛسەو “مڕدارە وەریٛوەش” پەنە ئامان، کە تەنیا لاشەو هامنوٙعەکانش مەوەروٙنە.
جامعیٛوە ئەچینەی هیچ و پوچتەر هوٙرنەکەوتەن و نمەگنوٙنوە. ئینسانانیٛوە مڕدارە وەر و خویٛریتەر ئەچی جامعەیە نییەنیٛ و نەبییٛنیٛ. مەشوٙ ئەئی ملەتە هەر رویٛوە بە چیٛویٛوە ویٛش سەرگەرم بکەروٙنە، تا نەلوٙنە چیٛرو بارو مەسئولیەتە گەورەکان. جامعەو بیٛ ئاوەزانەنە، چیٛوانیٛوە موهیٛمیٛ و با ئەرزشیٛ مەکریانوە کە مسقاڵە زەڕە پەی وەڵوستەیو ئینسانی، وەشبەختی و ئارامشو ئینسانی ئەرزششان نییەن. ئەچی جامعەو ئیمەنە ئەرزش یاگیٛو زدە ئەرزشیش گیٛرتیٛنە و چەپوانەکەیچش هەر پاسە. ئینسانی خویٛڕی، کاریٛش بونیادییٛ و ئاوەزیانیٛ نییەنیٛ، و گەرەکش نییەن تاریخ بسازنوٙ، مەمدروٙنە تا تاریخ ئادی بسازنوٙنە، سەدان ساڵەن جامعەو ئیمە تاریخ مەسازنوٙنەش پەوچی پیٛسەو “ڕەقەماری” دەمشان واز کەردەن و هەر چی گەنڎ و گون قبوڵش مەکەران، و مەوەرانیٛش.جە هەڵەبجە پەردە سەرو پەیکەرو مامۆستا فەخرەدین تەوێڵەیی لادریا

جە هەڵەبجە بە مەڕاسیمێ شایستەنە پەردە سەرو پەیکەرو مامۆستا فەخرەدین سەلیم تەوێڵەیی بەنامێ (چەمەڕایی) لادریا کە هونەمەند هونەر ساحب-ی دروست کەردەن.

ئارۆ 4 شەممە، جە (باخی گشتیی) شارو هەڵەبجەی جە مەڕاسیمێ شایستە و شکۆداری جەماوەریەنە و بە بەشداری کەسوکاریش و بە سەرپەرشتی پارێزگاو هەڵەبجەی پەردە سەرو پەیکەرو مامۆستا فەخرەدین سەلیم تەوێڵەیی بەنامێ (چەمەڕایی) لادریا. پیکەرەکە هونەمەند هونەر ساحب-ی دروست کەردەن و ئامانج جە دروستکەردەی ڕێزگێرتەیەن جە کۆچکەردە فەخرەدین تەوێڵەیی و گوزارەن جە ئازەکانو مامۆستای و چەمەڕاییش پەی زارۆڵاکانش کە جە 1988/03/16ی جە کیمیاۋانەکەو هەڵەبجەیەنە بێسەروشۆنێ بیێ و دماجار پا حەسرەتەۋە سەرەش نیاۋە. ئاشکرا کریا، هاموەخت جە کەسایەتی مامۆستا فەخرەدین-یەنە پەیکەرەکە سومبولەن پەی سەرجەم ئاکەسانە کە جە کیمیاوانەکەنە زارۆڵێ و کەسوکارشان جەدەست دان و تا بە ئارۆ چارەنۋیسشان بە نادیاری مەنەنەۋە. جە مەڕاسیمەکەنە چەندین وتارێ پێشکەشێ کریێ و باس جە بەرزی و ڕێزداری و ڕۆشنۆۋیری و هونەروەری کەسایەتی کۆچکەردە مامۆستا فەخرەدینی کریا و ئاماژە دریا بە ئێش و ئازارەکانش و هەوڵەکێش پەی خزمەتکەردەی هەڵەبجەی و هەڵەبجەیەکان بە تایبەتی کەسوکارو شەهیدە سەربەزەکان و بێسەروشۆنبییەکانو شارەکەی.
جە پەیامێۋەنە خانەوادەو مامۆستا فەخرەدینی پنەزانای و سپاسگوزاری وێشان پەی ئامادەبییەکان مەڕاسیمەکەی و خەڵکو هەڵەبجەی و پەیکەرساز هونەر ساحبی نیشانەدا و ۋاتشان: "بە پەیکەر و مەڕاسیمەکەی سەلەمناتانەۋە کە مامۆستا فەخرەدین سەلیم موڵکو تەنها خانەوادێۋی نییەن و مڵکو سەرجەم هەڵەبجەییەکان. ئێمەیچ پێسەو خانەوادەکەیش بەڵێن مەڎێمێنە کە تا مەردەی خزمەت بەهەڵەبجەی و هەڵەبجەییەکان و سەرجەم کوردستانی بکەرمێنە".
فەخرەدین حاجی سەلیم تەوێڵەیی، ساڵەو 1949ی کرستیانی جە شارو تەوێڵی سەر بە هەرێمو هەورامانی جەئەدێ بییەن. قۆناغەکێ وانایش جە تەوێڵێ، سلێمانیە تەمامنێنێ و دەرنجام پەیمانگەو مامۆستایانیش تەمامنان و بییەن بە مامۆستا. دمای ئانەیە جە فرێۋ جە دەگایێ و شارچێ و شارەکێ پارێزگاکی سلێمانێ و هەڵەبجەی مامۆستایش کەردەن و جە وانگەکانە خزمەتش بە بوارەکێ زانست، هونەر و وانای و ڕۆشنۋیری کەردەن. سەرەڕاو ئانەیە کە مامۆستا بییەن، نوۋیسەر، دەستڕەنگین، ۋێنەکێش، پەیکەرساز بییەن و دەیان بەرهەمێ هونەریێش بینێ و چەندین ئەرمانگێ هونەریێنە بەشدار بییەن.
مامۆستا فەخرەدین جە کیمیاۋارانەکەو هەڵەبجەیەنە جە خێزانە 7 کەسیەکەیش 3 زارۆڵێش شەهیدێ و 2 زارۆڵێ تەرێش بێسەوشۆنێ بینێ و وێش، هامسەرەش و 2 زارۆڵەکەی تەرش بریندارێ بیێبێنێ کە تا بە ئارۆچ ئاسەۋارش سەرشانەۋە مەنەن. مامۆستا هەمیشە شۆنەو زارۆڵە بێسەروشۆنەکانشەرە مەگێڵان و چەمەڕا بێ ڕووێ جە ڕووان بگێڵانێۋە و بە یەکتری شاڎێ ببانێۋە. پەی یاۋای بە ئاواتەکەیش چەنی ژمارێوتەری جە کەسوارو قوربانیانو هەڵەبجەی کۆمەڵەو قوربانیانو کیمیاۋارانو هەڵەبجەیشان مەرزنارە و بەردەۋام جە بەر و دلێ وڵاتینە کارش کەردەن پەی کەیسو هەڵەبجەی. جە 02-20-2009ی، سەبارەت بە کەیسو هەڵەبجەی پێسەو شایەدحاڵی جە دادگاو تاوانەکانو ئێراقی بەشداربییەن شایەتیش دژو هەر دووێ تاوانبارێێ سەددام حوسێن و عەلی حەسەن مەجیدی دان.
دەرنجام بەهۆکارو ئاسەۋارو کیمیاوی شەۋەو هەینی 2015/09/11ی کۆچیی دماییش کەردەن و ئاواتەکەش کە ئێستەی زارۆڵەکانش بێ بەئاکام نەیاوا و پا حەسرەتەۋە سەرەش نیاۋە.
سەرەڕاو خانەوادەو مامۆستا فەخرەدین سەلیم تەوێڵەیی، 74 خێزانێ تەرێ پارێزگاو هەڵەبجەی 170 زارڵۆلێشان بێسەروشۆنێنێ و چەمەڕێنێ ڕووێ جە ڕووان بگێڵانێۋە و چارەنۋیسشان دیاری بکریۆنە.جە مارع 3 چەتێ تورکیای کوشیێ

فەرماندەیی هێزەکێ ڕزگاری عەفرینی ئاشکراش کەرد: جە مارع شەڕڤانەکێشان چالاکیشان ئەنجام دان و جە ئاکامشەنە 3 چەتێ تورکیای کوشیێنێ.

فەرماندەیی هێزەکێ ڕزگاری عەفرینی جە ۋەڵاکریێۋی لەشکریەنە ئاشکراش کەرد: "جە 10و ئایاری، جە دەگاو سەید عەلی سەر بە شارچەو مارع-ی، شەڕڤانەکێشان دژ بە تاقمە چەتەکانو جەبهەت ئەلشامییەی چالاکیشان ئەنجام دان. جە ئاکامو چالاکییەکەیەنە 3 چەتێ تورکیای کوشیێنێ و 2 تەرێ بریندارێ بیێنێ.
فەرماندەیی هێزەکێ ڕزگاری عەفرینی چەندین جارێ وریاییش دان بە سپا ئەرەگێرەرەکەو تورکیای و تاقمە چەتە بەکرێگیریاکانش تا جە (عەفرین، باب، جەرابولس و مارع) بکێشاۋە، ئەگینا بە بەردەۋامی مەبانە ئامانج و دەرەنجام بە زۆر ناچارێ ئەۋەکێشیای مەکریانە. جە دمای ئەرەگێرتەو عەفرینی جەلاو تورکیا و تاقمە چەتەکانشەۋە، هێزەکێ ڕزگاری عەفرینی و هێزەکێ توڕەیی عەفرینی، بە بەردەۋامی چالاکیێ دژ بە دوژمنی ئەنجام مڎانە و جە ئاکامشانە سەدان سەربازێ و چەتێ تورکیای کوشیێنێ و سەدانی تەرێ بریندارێ بیێنێ.هامسەرۆکێ هەدەپەی: 31و ئاداری ”هاۋارو ئیتر وەسێن“ یەن

هامسەرۆکێ هەدەپەی پەرۋین بووڵدان و سەزای تەمەللی دمابەدمای هۆرۋچنای شارەۋانیەکان ئاشکراشان کەرد: "سەرکەوتەی 31و ئاداری ”هاۋارو ئیتر وەسێن“ یەن".

ئارۆ هامسەرۆکێ گردیی هەدەپەی پەرۋین بووڵدان و سەزای تەمەللی دمابەدمای هۆرۋچنای شارەۋانیەکان کە 1 شەممە جە سەرنیشتو کوردستانی و تورکیای ئەنجامێ دریێبێنێ، پەیامێشان پەی ڕای گردیی کوردستانی و تورکیای ۋەڵاۋکەردەۋە. جە پەیامەکەنە سەرکەوتەی هەدەپەی جە هۆرۋچنایەکەنە پیرۆز کریان و ۋاچیان: "سەرکەوتەی 31و ئاداری ”هاۋارو ئیتر وەسێن“ یەن".
تەمامی پەیامەکەی:
هۆرۋچنای دماییش ئاما، فشارەکێ دژ بە پارتەکەیمان جە بەرزتەرین ئاستەنە بێنێ. ڕاۋەبەرێ، ئەندامێ، تا لایەنگرەکێمان دەستگیرێ کریێ. بایکۆتێۋی یاۋنەری و میدیای دژمان بە کاربریا کە دیرۆکەنە نمونش نەبییەن. بەڵام سەرەڕاو ئانەیە پارتەکەمان سەرکەوت. بەی تەورە ئیرادەو گەلی دژ بە سیاسەتو قەیومە داگیرکەرەکان مدراۋە و شکست بە هامپەیمانی ئاکەپە - مەهەپەی دریا. ئانێچە لاپەلێ نۊش هۆرداۋە. ئێمە سپاشگوزاریمان ئاڕاستەو گرد کەس و لایێ مەکەرمێنە کە سەربارو هەڕەشێ، فشارێ و هێرشەکێ ئاکەپە - مەهەپەی، هەنگامێ چێشەنە دمارە نەکێشیێۋە و ئازایانە ڕووبەڕوو دۆخەکێ بیێۋە. هەرپاسە سپاسگوزاری جە پەرلەمانتار، ڕاۋەبەر، ئەندام و ڕاوێژکارێ پارتەکەیمان، کاندیداتۆرێ شارەۋانی و ئەنجومەنێ شارەوانییەکان مەکەرمێنە.
بێگومان سەرەڕاو سەرکەوتەی، جە چند شارێ و ناوچێ پارتەکەمان هەدەپە دەنگەکێمان کەمشان کەردەن. با کەس گومانش نەبۆنە ئا شارێ و ناوچێ کە جە دەست دریێنێ بە زوویی هۆرسەنگنایشان پەی مەکریۆنە و کەموکورتیێ و هەڵەکێ دەستنیشانێ مەکریانە و ڕەخنەدای مەکریۆنە. چونکە ڕەخنە و ڕەخنەدای و وێ ڕەخنەکەردەی یۆن جە بنەما سەرەکییەکانمان. بەڵێن مەڎێمێ؛ هەتا دمایی متمانەو گەلی پارێزنمێ و پێۋەر شار و ناوچەکان بەرمێنەڕاۋ. جە هۆرۋچنای شارەۋانیەکانە هەدەپە ڕۆڵی مێژوویی، گرنگ و کاریگەرش گێڵنا. کاتش ئومان کە هامتەریب چەنی هێزە دیموکراتییەکان ڕازەو کۆشاییشی بنۋیسمێۋە. ئارۆ گەل دەسکەوتش بەدەستۋست. پۆکەی ئێمە بە پارت و گەلەکەیمان سەربەرزێنمێ. ئێمە بەڕێزداریەۋە پیرۆزبایی جە دەنگدەری، ئەندامێ و چینە جیا جیاکێ گلێرگەی و سەرجەم هەڤاڵەکانمان مەکەرمێنە کە بەبێ مدرای و مانیای کار و خەباتشان کەرد و سەلەمناشان کە ئیتر هیچ کەس و لایێ هەرگیز نمەتاونە نکۆڵی جە ڕەنج و کۆشای هەدەپەی بکەرۆنە و بە خەسارش بدۆنە. سەرکەوتەی 31و ئاداری ”هاۋارو ئیتر وەسێن“ یەن" کە گەل و پارتیمان داش گۆشێ ڕژێمی تاکە کەسییەرە. ئەی ئەنجامە هیچ پارت و کەس و لایێ خاوەنش نییەن و هینو گردیمانە. ڕامان ئەۋەکریێنە، هیۋا و ڕەنجمان فرەن. گرد لایێ مانی نەبێدێ.فەرهەنگی ”هەورامی- سۆرانی“ لهۆنی چاپ و ۋەڵاۋکریاۋە

فەرهەنگی ”هەورامی- سۆرانی“ لهۆنی جە ئامادەکەردەی نۋیسەر و ڕۆشنۋیر ڕەفعەت مورادی چاپ و ۋەڵاۋکریاۋە و کتێبخانەی هەورامی و کوردیش پنە زەنگین بی.

فەرهەنگی ”هەورامی- سۆرانی“ لهۆنی جە ئامادەکەردەی نۋیسەر و ڕۆشنۋیر ڕەفعەت مورادی چاپ و ۋەڵاۋکریاۋە و کتێبخانەی هەورامی و کوردیش پنە زەنگین بی. جەی بارەۋە مورادی جە ڕووپەل-و وێشەنە جە فەیسبوک نۋیستەنش:
وەڵێ گردچێوی
وانەری وەشەویس، کەلتووری کوردەواری کەلتوورێوی دەوڵەمەندو بەنرخا، نەبیەی کەلتووری یان بایەخ نەدای پنەش، پێسەنە ئانەی گەنجێوەت یانەنە بۆ بەڵام لاش وەنە نەکەریۆ و بلی لاو خەڵکیۆ زەڕ یان پوول قەرزکەری؟ ئێمەی هەورامی گەنجینێوی یەکجار گەۆرەمان هەن کە نەتەنیا متاومێ وێما دەوڵەمەن کەرمێ، بەڵکۆ متاومێ گردو کوردستانیش پنە دەوڵەمەن کەرمێ، چونکە کەلتوور سەرچەمەو ئەوەژیوایو پاگێرتەو زوانیاو ئەگەر کەلتوور نەبۆ زوان ئاوراو تەژنە مەنۆوەو گەورە مەبۆ، بەداخۆ ئارۆ نەتەنیا لایەنە وەرپەرسەکێ کوردستانی، بەڵکو وێچما وەراوەر بەئا گەنجینە زوانیو کەلتوورییە کەهەنما بێباکو کەمتەرخەمێنمێ، غافڵێنمێ چانەی خەریکا بەشێو فرەو پەڕبەهاو وێناسو نەتەوەییما ج بەین ملۆ و کەس نیا لاش وەنە کەرۆوە و مشوورش وەرۆ، ڕەنگە فرە کەسێما با کە هەست پا تەرسە گەورەیە کەرا، بەڵام کەسما قۆڵما پەی هۆرنەماڵانو زەحمەتوو وێما نەدان، من وێم ماننا پی کاریۆ، کاریوە سەختو دوورودرێژاو، تەنیا بەمن مەکریۆ و بەمنیچ تەمام مەبۆ، بەڵکو من بەپاو توانایم ڕچەکەی ماڕو، ئیتر ئانە شمەندێ کە مشیۆ خاس خاس شێلدێشو بیاوندێش مەقسەد.
براو واڵەی ئازیز: هەرپاسە واتم ئی فەرهەنگە گەنجینێوی کەلتووریو زوانەوانیی بەنەرخا پەی نەوەی تازەو تەنانەت پەی ئاکەسایچە کە گرنگی بە کەلتوورو نەتەوەکەیما مدا، هۆکارو وێمانناو من پی هەرمانێۆ گێلۆوە پەی ئا ئەرکە نەتەوایەتییە کە بەئەرکو سەروشانۆ وێمش مزانوو، جە ڕاسییەنە ماوێو چی وەڵی پێسە بەشو رۆشنویری فۆلکلۆرو سلێمانی بەشداریم کەرد جە سیمینارێویی تایبەت بە رۆشنویری فلکلۆریی جە هەولێرەنە کە “یۆنیسیڤ” ئامادەش کەردەبێ، چاگە پەیم بەرکۆت: هەورامان چن دەوڵەمەنناو چن متاۆو یاگێ بایەخو گرنگی پنەدایبۆ پەی رۆشنویریی فۆلکلۆریی کوردی، پەوچی بەپەلە قۆڵم هۆرماڵا پەی کۆکەردەیۆ وشە فۆلکلۆرو ڕەسەنەکا هۆرامانی، پەی ئامادەکەردەۆ ئێ فەرهەنگە فۆلکلۆرییە دەسو هەمکاری پەی گرد لایۆو گرد دڵسۆزیویی درێژکەروو، ڕاسا چنەکەسێوە وەڵتەر وێشا ماننانو خزمەتێوی گەورەشا بە فەرهەنگو هۆرامانی کەردن بەڵام هەورامان شێوەزاری جۆراوجۆرو جوگرافیای پەرشو وڵاوش هەنو کەسما بەتەنیایی مەتاومێ ئی هەرمانە گەورێ تەمامنمێ، مامۆسا جەمال بێدار هەوڵێوە گەورەش دانو یاگێ دەست وەشییەن بەڵام ڕەنگا پێویست کەرۆ کەسانێتەر ج هۆرامانو تەختو ژاوەرۆیو هەورامانوو لەهۆنی بەتایبەت بەشوو ئێرانی، بەپاو تواناو وێشا خەرمانوو فۆلکلۆرەکەیما دەوڵەمەنو گەورەتەر کەراو بتاومێ دەس دەیمێ دەسو یۆیو یانێویی گەورەی فۆلکلۆریی پەی نەتەوەکەیما وەش کەرمێ، من ئی ڕا دوورو درێژێمە گرتێنەوەر ئامادەنا تا گردیاگێنە بار وزو، بەڵام خۆ مشیۆ کەسێو بۆ دەسبارم چەنی بدۆو بارەکەیما یاونمێ مەنزڵ، هیوادارەنا هەریۆ جەشمە ئاکەسەبۆ کە دەسبارم چنی مدۆ، دەسو ئائازیزایچە وەشبۆ کەبەڕاگوزەر یان بەمێمانی گەورەشا کەرداو بە وستەویرەی یان بەهامکاری کەردەیشا ئی هەگبەشا دەوڵەمەنتەر کەرد یاخوا نموونەتا زیاد بۆ .
مەندێ بەوەشی براتان: رەفعەت مورادیبە بەشداری ملیۆنان کەسی نەورۆز پیرۆز کریا

جە کوردستان بە گردیی و سەرنیشتو کوردستانی بە پێشەنگی ئامەدی ملیۆنان کەسێ نەورۆشان پیرۆز کەرد و مەیدانەکێ نەورۆزی فاڕیێنێ پەی مەیدانێ مدرامانی و ڕووبەرووبییەی فاشیزمی و شکستدای بە گۆشەگیری ئیمرالی.

جە چوارشەمەوە تا ئیسە جە هەر چوار بەشێ کوردستانی پیرۆزبایەکێ نەورۆزی بە جۆش و خرۆش و جەماوەریانە ئەنجامێ مدریانە. ڕۆو چوارشەممەی جە وەرهۆرز و پانیشتو کوردستانی جە سەرسەبایەوە تا دێرشەۋ جە سەرجەم شارێ، شارچێ و دەگایەکانە ئێر کریاۋە و ئامێتە چەنی هۆڕپڕای و ڕەشبەڵەکی کوردەواری نەورۆزی نەتەوەیی پیرۆز کریا.
ئارۆچ جە سەرنیشتو کوردستانی و تورکیا، سەرەڕاو ئاستەنگیێ و هەڕەشێ ڕژێمو ئەردۆغانی، جە ئامەد، قارس، دێرسیم، وان، ئاگری، بەدلیس، چەولیک، مێردین، شرنەخ، جزیرە، جۆلەمێرگ، باتمان، سێرت، سەمسور، مووش، ئەردەخان، ئەرزڕووم، مەرەش، سیواس، ئیزمیر، مێرسین، ئەدەنە، ئەنقەڕە، ستەنبوڵ و دەیان شارێ تەرێنە نەورۆزی بەبەشداری فراوانی جەماوەری پیرۆز مەکریۆنە و مەیدانەکێ نەورۆزی فاڕیێنێ پەی مەیدانێ مدرامانی و ڕووبەرووبییەی فاشیزمی و شکستدای بە گۆشەگیری ئیمرالی کە 20 ساڵێن زاڵمانە سەپیان سەرو ڕێبەر عەبدوڵا ئۆجان-یەرە.
ئارۆ هاموەخت چەنی سەرنیشتو کوردستانی، جە قەندیل بەشداری گەلی و گەریلای ئەۋاۋەجەمی نەورۆز شکۆمندانە پیرۆز کریا. جیا جە کوردستانی، جە بەرو وڵاتی سەدان شارێنە نەورۆز بە مەراسیمێ و ئاهەنگێ و چالاکیێ جۆربەجۆرێ پیرۆز کریا.
s.mپانوٙراماو کیمیاواران-کەردەی کوردستانی

کوردستان کەی و چی و چەنی کیمیاواران کریا و وردەکاری قۆناغەکێش کامێنێ؟ جەی پانوٙرامانە کە دکتۆر ناجح گوڵپی ئامادەکەردەن بزانەش.

دماو هورگیسیای جەنگو ئیٛراق-ئیٛرانی ساڵەو “22/9/1980 ” کە هەشت ساڵیٛش خواینا و ڕۏ 8/8/1988 جەنگ مدرا، بە نونگەو پەشتگیری فرەو زلهیٛزەکاو جەهانی جە ئیٛراقی دژ و ئیٛرانی، پەی وەربەسکەردەی شوٙڕشی ئیسلامی ئیٛرانی و نەکیاستەی فکری ئیسلامی پەی بەری و وەڵاتا تەری، هەرپاسە فرەو وەلاتە عەرەبیەکایچ پەشتگیری ئیٛراقی کەریٛنیٛ بیٛجگە ( سوریای و لیبیای) کە پەشتگیرو ئیٛرانی بیٛنی، بە نونگەو وەرگەگیٛرتەی وەلات و ئیٛرانی دەرقەت نامایش، ویرشا جە بەکار ئاردەی چەکی کوٙکوشی کەردۆ، ئاڎیچ چەکی کیمیایی بیٛ، سەربارو ئانەی کە ئبراق یوٙ بیٛ چا سەدو ویس 120 وەڵاتەیە کە واژۆ پەیماننامەو ژنیٛفیش کەردەن ساڵە و 1925 کەباس جە قەڎەغە کەردەی چەکی کیمیایی کەروٙ، دماو ئانەی ئیٛراق چەکی کیمیایش دەسکەوت و چەنی مادە خامەکا دروسکەردەیش، ئیتر گڵوٙپی سەوزش پەی گیسیانە و بەکارش ئاورد مەیدانەکا جەنگینە دژو ئیٛرانی، تەنانەت سەروازی ئیٛراقیچ وەرگنیٛنیٛ، وەختەکاریٛنە بەپاو یاسا دلیٛدەولەتیەکا و یاساکا جەنگی مەشوٙ چەکی کوٙکوش بەکار نەیۆ هیچ جەنگ و دووەبەرەکییٛنە بەینو وەڵاتەکانە پەی یەکلایی کەردەیۆ جەنگی.
ئیٛمە ملمیٛ سەرو باسەکەو ویٛما کە باس جە بەکار ئاوردەی چەکی کیمیایی کەرۏ دژو گەل و کوردی جەلاو سەدامیوە، لاو فرەیماوە ئاشکران ڕژیٛمو سەدامی شوڤینست و ڕەگەزپەرست بیٛ، گەرەکش بیٛ نەتەوەو کوردی دلیٛ عەرەبینە تاونوٙوە و توٙرمش بڕوٙ، پەی ئینەی جوٙرەها ڕاو کردەویٛش کەردیٛ، پیٛسە:
” فاڕایۆ” کوردەکا جە دەگاو نیشتگاو و باوباپیریشانە پەی یاگیٛ تەری ،دوور وستەیۆ، تا بەدڵو ویٛش بەشبیەیو دانیشتوانی فاڕۆ.
“بەعەرب کەردەی” یۆ جە سیاسەتەکا تەری بەعسی بیٛ خەڵکی عەرەب جا نیشتەو ناوچە کوردنیشتەکا کەریٛ .
“بە بەعسی کەردەی” سیاسەتیٛ تەرو سەدامی بیٛ گەرەکش بیٛ گرکەس فکرو بەعسی بلۆنە مەژگش .
ئی سیاسەتو کەردەویٛ نەتاواشا کوردی دلیٛنە بەرا، دما کردوەش بە کار ئاردەی چەکی کوٙکوش بیٛ، بە بەهانیٛ جەنگ و پاریزنای ئەمن و ئاسایشو وەڵاتی هەرکەس نەیار و دوژمنش بیٛ بە چەکی کیمیایی دیٛش وەنە تا ژماریٛ فرەش چەنە کوٙشوٙ، پی جوٙرە ڕژیٛم سەرەتاو ساڵەو 1987 دەسش کەرد بە بوٙموارانی کیمیایی ناوچەو دەگاکاو چیٛر دەسەلات و پیٛشمەرگەی دەس نەپاریزنیٛ جەکەسی، ئینسان، ئاژەڵ، پەلەوەر گردش دلیٛنە بەرد.
بەپاو بەڵگە نامە دەس کەوتەکا ڕژیٛم جە مانگە و(تشرینی دوەم ) یانزەو ساڵە و1983 چەکی کیمیایش دەسکەوتەن بەلام نونگەو بەکار ناردەیش نمەزانمیٛ، کریوٙ واچمیٛ هەڵای گڵوٙپی سەوزش پەی هوٙرنەکریابیٛ. نام بەرهەم ئاوردەیش هەڵای بە نەتەمامیابیٛ و کەمش دەسەنەبیەن. تەنیا یەک جار جە بەرەو جەنگ و حاجی هۆمەرانی بەکارش ئاوردەن دژو ئیرانی.
وەڵتەر دەوڵەتو تورکی جە ساڵەو 1937-1938 چەکی کیمیاییش بەکار ئاردەن دژو شوٙڕش و دەرسیمی ، جە ساڵنامە و دەولەت و عوسمانینە ئامان و باسش کەردەن.
ڕژیٛم گرد جوٙرە چەکیٛوی کیمیاویش دژو گەلو کوردی بەکار ئاورد، بە باڵەپڕ، بە موشەک، بەتۆپەی دور مەوڎا، سەرنجە دەیمیٛ فرەو هیٛرشە کاش شەویٛنە کەردیٛنیٛ ، تا خەڵک نەوینۆ وفرەتەرین ژمارە و خەڵکی دلیٛنە بەروٙ.
مەبەست جە نویستەی ئی بابەتیە بە چن شیٛوازیٛ ( نامیلکە، برۆشور، ڕوٙژمار، فلیکس، ویٛنەو سەرو بلوٙک تەختەی) پەی ئانەین کە بە پوختی و کوڵی تاوانو کیمیاوارانی توٙمارو بە دۆکیومیٛنت کریوٙ ، و بەئاسانی گنوٙ وەردەس و وانیارەکاش، وگرد یاگیٛنە کەلکش چەنە بەرا، هەرکەس بوٙ ” بیانیەکیٛ یان وەچەی تازە پەنەیاوا” .
چی پانوٙراماو کیمیا وارانو کورڎەسانینە گەرەکمانە بە پوختی ” یاگیٛ ،ناوچە، دەگا، پاریٛزگا، ژمارەو قوربانیەکا، بریندارو شەهید و ڕوٙ کیمیاوارەنەکەی تۆمار کەرمیٛنە.
ڕوٙ 15/4/1987 ی پاریٛزگاو سلیٛمانی، دەگاو ( هەڵەدن، چاڵاوا،کانی توو، سەرگەڵو ، بەرگەڵو، ئاوەژیٛ، سیٛڕوان ،نۆڵچکە، چنارنیٛ، شاخی گۆجاڕ ) بوٙموارانی کیمیایی کریا، چندەها کەسی مەدنییٛ و پیٛشمەرگە وەرکەوتیٛ و برینداریٛ بییٛ، شایان و باس کەردەین ئی هیٛرشە کیمیاویە سەروەختو جەنگو پیٛشمەرگەکاو یەکیٛتی نیشتمانی بیٛ چەنی ڕژیٛمو بەعسی، جەنگیٛوی سەخت و گەورە بەنامیٛ “داستانو ڕزگاری” جە مەنتەقەکەنە ( دۆڵەو جافایەتی ) ش ماچا، چی جەنگنە ڕووبەریٛوی فراوان ئازاڎ کریا، بەلام بە نونگەو بەکار ئاوردەی چەکی کیمیایی، جەنگەکە بە تەمامی نەیاوا ئامانج و ویٛش، 30 کەسیٛ بە کیمیایی برینداریٛ بییٛ و خەسەخانەو شوٙڕشی جە بەرگەڵو جارەسەرشا کریا، تاومیٛ واچمیٛ ئینە یەکەم هیٛرش و پەلاماری کیمیایی بیٛ پەی سەرو ناوچە ئازاڎ کریاکاو پیٛشمەرگە و شوٙڕشی، داستان و ڕزگاری شەوە و 12 سەرو 13/4/1987 دەسش پەنە کەرد، ماوەو یەریٛ هەفتا زیاتەریش خواینا، چی جەنگنە زیاتەر جە (105 ) پیٛشمەرگا شەهیدیٛ بییٛ، بەلام زانیاری نیا ئایا چنڎشا بە چەکی کیمیایی شەهیدیٛ بییٛنیٛ، ئەر سەرنجە دەیمیٛ ڕژیٛم فرەو بوٙموارەنەکیمیایەکەیش دان ئەو دلیٛ دەگاکاو، تا فرەتەر خەڵکی بیٛ دیفاع کوشو و یاگیٛ و پەناگاو پیٛشمەرگەکا تیٛک بڎوٙ. ڕوٙ 16/4/1987 ی پاریٛزگاو هەولیٛری دەگاکاوو( بالیسان، شیٛخ وەسانان،کانی بەرد، زنجیرە کەشو دەرە شیٛری، زینی بەڵاڵوکاوا، ناوچەو ساوسیٛوکان ) بوٙموارانی کیمیایی کریا، بە دوانزە باڵەفڕیٛ جەنگیٛیٛ، ناوچەکە ئازاڎ بیٛ چیٛرو دەسەلاتو پیٛشمەرگەینە بیٛ، ئاوەختی مەڵبەنڎو یەریٛ یەکیٛتی نیشتمانی چاگە بیٛ، نزیکو بالیسانی، تائیسا “280” هام وەڵاتییٛ شەهیڎیٛ بییٛنیٛ بە نونگەو وەرکەوتەیشا بە ژاری کیمیایی، بنەڕاوە ژمارەو شەهیڎەکا کەمتەر بیٛ، وەلیٛم بە نونگەو کاریگەری ژارەکەیۆ ژمارەشا زیاڎش کەرڎ، سەرەمڕە زیاتەریٛ بانیٛ، ئیسا “320” برینداریٛ کیمیایی هەنیٛ، موچە پەی ” 256″ بریندارا بەسیان، و “156” یانیٛ پەی کەسوکارو شەهیدەکا کریٛیٛنیٛ، بریندارەکیٛ ئی تاوانیە ڕوەشا ئەو هەولیٛر و شەقڵاوە و رانیە و شارەکا تەری کەردە، بە نیازو خەسەخانەی و چارەسەری، بەڵام فریٛشا جەلاو ڕژیٛمیوە دەس بەسەریٛ کرییٛ و زینڎە چاڵیٛشا کەردیٛ، بەتایبەت ئانیٛ کە لویٛ هەولیٛر، گردشا گیٛرتیٛ، ژەن و پیاشا جیا کەردۆ، دمای دەیان ڕوا ، ژەنەکیٛ ئازادیٛ کرییٛ، بەلام بەرکەوت پییٛکیٛ سەربازگەو “ڕشکین” ی زینڎە چاڵیٛشا کەردیٛ بیٛنی، دماو راپەڕینی تەرم و “66” کەساشا بەرئاردۆ و دمایی جە بالیسان ئەسپەردە شا کەردیٛ. ڕوٙ 17/4/1987 ی پاریٛزگاو سلیٛمانی، دەگاکاوو ( قزلەر ،بیرکیٛ ، سنگر ،میٛوڵاکە ) کیمیا وارانیٛ کرییٛ، چندین کەسیٛ وەرکەوتیٛ ، وەرو ئانەی بۆموارانەکە سەرو بەندو داستانو ڕزگارینە بیٛ ،خەڵک دەگاکاونە لوابیٛنە بەرو قوربانی کەم بیٛ. ڕوٙ 18/4/1987 ی پاریٛزگاو سلیٛمانی، کەش و دەگاکاوو ( قەیوان،کۆرەنگ، خەجەلەرزۆک، قەواڵ، قوڵەجاخ، چۆخماخ، کۆڵەردیٛ ) کیمیاوارانیٛ کرییٛ و “50” هام وەلاتییٛ برینداریٛ بییٛ. ڕوٙ 19/4/1987 ی پاریٛزگاو سلیٛمانی، دەگاکاوو ( ماوەت، قەیوان، پیرەمەگرون ) کیمیاوارانیٛ کرییٛ و دەیان کەسیٛ برینداریٛ بییٛ. ڕوٙ 20/4/1987 ی، پاریٛزگاو سلیٛمانی، دەگاو ناوچە و کەشو کوٙەکا ڕوەکا وەڵتەری بوٙموارانی کیمیایی کرییٛ، و دەیان کەسیٛ برینداریٛ بییٛ. ڕوٙ 21/4/1987 ی،پاریٛزگاو سلیٛمانی، ناحیەو قەرەڎاخی و دەگاکاو دەورو وەریش بوٙموارانی کیمیایی کریا بە باڵەفڕ، بەنونگەو ئانەی کە ڕویٛ وەڵتەر 19/4/1987 جەئەنجام و چالاکییٛ گەورەو هیٛزو پیٛشمەرگەی ( ینک،پدک،حشع،حسک ) بە هامکاری هیٛزو پشتیوانی دەگاکاو، کەردشا سەرو ناحیەو قەرەداخی و ئازاڎشا کەرد، ڕژیٛمیچ پەی پەردەپوٙشو شکستەکەیش چەکی کیمیایش بەکار ئاورد، وەلێم بە نونگەو وریایی هیٛزو پیٛشمەرگەی، تەنیا چنڎ پیٛشمەرگیٛو بە سوکی برینداریٛ بییٛ. ڕوٙ 21/4/1987 ی پاریٛزگاو هەولیٛری، دۆڵەو بالیسانی کیمیاواران کریا. ڕوٙ 1/5/1987 ی پاریٛزگاو دهوٙکی، دەگاو ( زیٛوە) ی کیمیاوارانە کریا، چنڎ پیٛشمەرگیٛوە شەهیدیٛ بییٛ. ڕوٙ 22/5/1987 ی پاریٛزگاو هەولیٛری ،دەگاکاوو( مەلەکان، گۆڕە شیٛر، کەندۆک، بلیٛ، بردون ) کیمیاوارانیٛ کرییٛ، ژمارەو قوربانیەکا نەزانیان. ڕوٙ 22/5/1987 ی پاریٛزگاو کەرکوکی، دەگاکاوو ( تۆمار،گورگان، قەمەر ) کیمیاوارانیٛ کرییٛ. ڕوٙ 27/5/1987 ی پاریٛزگاو هەولیٛری، دەگاکاو ( مەلەکان، بلەی خواروو، بلەی سەروو، تارینا، کەندۆک،گۆڕە شیٛر، نازەنین، دۆڵی سماقولی ) کیمیاوارانیٛ کرییٛ، هەشت(8) شەهیدیٛ و 23 کەسیٛ بییٛ قوربانی، بەپاو هەواڵەکا چی ڕۆنە باڵەفڕەکیٛ ( 20) ویس جاریٛ هۆرئیٛستیٛنیٛ پەی بموارانی. ڕوٙ 5/6/1987 ی پاریٛزگاو دهوٙکی، دەگاکاو و قەزوا ئامیٛدی کیمیا وارنیٛ کرییٛ، یەک کەس شەهیدو سەڎ کەسیٛ برینداریٛ بییٛ. ڕوٙ 27/6/1987 ی پاریٛزگاو سلیٛمانی، دەگاو (زیٛویٛ) بنارو کەش و پیرەمەگرونی کیمیاوارانە کریا، 35 کەسیٛ برینداریٛ بییٛ. ڕوٙ 28/6/1987 ی وەرکەوت و کورڎەسانی، شارو سەردەشتی کیمیاواران کریا، ڕژیٛم بوٙمبەکیٛش دیٛ ئەو قەرباڵختەرین یاگیٛو شاری،تا فرەتەرین خەڵک کوٙشوٙ، (130) هاموەلاتییٛ شەهیدیٛ بییٛ، زیاتەر جە 8028 کەسیٛ برینداریٛ بییٛ، تائیسەیچ بریتندارەکیٛ ئی تاوانیە، گرفتاریٛنی بە هەورگە و ئی کیمیاوارنیۆ. سەردەشت چا وەختەنە، پیٛسەبیٛ بەرەو دماو جەنگی، پەڕ بیٛ دام و دەزگای سەربازی دەوڵتو ئیٛرانی. ڕوٙ 3/9/1987 ی پاریٛزگاو سلیٛمانی، دەگاکاو (بەرگەڵو ،یاخسەمەر) ی کیمیاوارانیٛ کرییٛ، چوار پیٛشمەرگیٛ شەهیدیٛ بییٛ، چنڎ کەسی برینداریٛ بییٛ. ڕوٙ 14/9/1987 ی پاریٛزگاو سلیٛمانی، ناوچەو میٛرگەپانی کیمیاواران کریا، دەیان کەسیٛ وەرکەوتیٛ. ڕوٙ 25/2/1988 ی پاریٛزگاو سلیٛمانی، دەگاکاو ( سەرگەڵو،یاخسەمەر،هەڵەدن،گویزیلە ) کیمیاوارانیٛ کرییٛ، چنڎ کەسیٛ وەرکەوتیٛ.( شاڵاوەو ئەنفالو یەکی، 22/2/1988 نەما وەنە، ڕژیٛم وەڵیٛ گرد هووتەرکاو ئەنفالینە کیمیاوش شانان تا قاڕەکەر ببڕوٙنە) ڕوٙ 26/2/1988 ی پاریٛزگاو سلیٛمانی، هەمان دەگاو ناوچە و ڕوٙ وەڵینی کیمیاوارانیٛ کرییٛ (سەرگەڵو،یاخسەمەر،هەڵەدن،گویٛزیلە)، 8 هەشت کەسیٛ شەهیدیٛ بییٛ و 201 کەس برینداریٛ بییٛ. ڕوٙ 27/2/1988 ی پاریٛزگاو سلیٛمانی، دەگاکاو ( تەکیە، بەلەکجاڕ، بەڵخە،گومەتە ) کیمیاوارانیٛ کرییٛ، بە بە غازو خەردەلی، بە شش باڵەفڕیٛ بۆمبەکیٛشا شانیٛ، زیاتەر جە (40) پیٛشمەرگا برینداریٛ بییٛ، و (2) چەکداریٛ عەرەبیٛ ئەنجومەن و باڵاو ئیسلامی، لەشکرو بەدری شەهیدیٛ بییٛ ( ویٛم شایڎ و بوٙمواران و ئاڕۆیەنا، چون پیٛشمەرگە بیٛنی چاگە…د.ناجح گوڵپی ) ڕۆ 9/3/1988 ی پاریٛزگاو سنەی، مەریوان، دەگاو قەلاجیٛ کیمیا وارانە کریا،(19 اسفند و ساڵە 1366) زیاتەر جە (30) کەسا برینداریٛ بییٛ، و (3) کەسیٛ شەهیدیٛ بییٛ ( زریٛوار خبر ) . ڕوٙ 16/3/1988 ی پاریٛزگاو هەڵەبجەی ،دلیٛ شارو هەڵەبجەی و شار و دەگاکاو دەورووەریش کیمیا واران کریا، ( 5000 شەهیدیٛ و دەیان هەزار کەسیٛ برینداریٛ بییٛ ) ،هەزاران خانەوادیٛچ ئاوارەو وەڵاتو ئیٛرانی بییٛ، سەڎان زاڕوٙڵیٛچ گمیٛ بیێنیٛ، هەڵەبجە بەنونگەو هیٛرشیٛ وەرفراوانو هاوبەش و سوپاو پاسدارا ئیٛرانی و پیٛشمەرگەکا کورڎەسانی ( ینک،پدک، بزوتنەوەی ئیسلامی، حسک) چیٛرو دەسو بەعسینە بەرئاما، پەلاماردای ڕوٙ 14/3/1988 ی دەسش پەنە کەرد،جە هەرچوار تەرفۆ، شانزەو مانگیٛ هەڵەبجە گیریا، ڕژیٛم پەی توٙڵە سانای شکستەکەیچ نەما بوٙمواران و شاری و دەورو وەریش، ئەوەڵجار بە بۆمبی ئاسایی داش ئەو شاری تاخەڵک بلوٙنە چیٛر زەمینەکا، دماتەر جە سەعات 11.35 بموارانی کیمیایی دەسش پەنەکەرد بە باڵەفڕ، خەلک و دلیٛ شاری کە زاناشا کیمیایی شنیان، ڕاو بەریشا گرتەنە وەر، بەلام ڕژیٛم نەمدریٛ و راو بەرشیەی هاموەلاتیا بوٙمواران کەریٛ، دمانیمەڕۆ ، عەسر، تەنانەت شەویٛچ سەرەمڕە بیٛ، ڕژیٛمی گۆڕ بەگۆڕ گرد جوٙرە چەکیٛ کیمیایش تاقی کەردۆ هەلەبجەنە (خەردەل، فۆسجین، سارین، تابون، ڤی ئیکس)،هەتا ڕوەکا دمایچ سەرەمڕەبیٛ ( ڕاو عەنەبیٛ و بیاویٛڵەی، خەرپانی،جەریٛڵە، عەبابەیلیٛ ،شنرویٛ، سازانە،گوڵان، باوە کۆچەک، مەنتەقەو نەوروٙڵی، هاوار، بیاریٛ، ڕاو ئەحمەڎاوای و دەرەو زەڵمی…هتد). ڕۆ 17/3/1988 ی پاریٛزگاو کرماشانی، هەورامان،دەگاشارو نۆدشەی بوٙموارانی کیمیایی کریا (104) کەسیٛ شەهید و زیاتەر جە (700) کەسا برینداریٛ بییٛ، دیسان ڕوٙ 24/3/1988 جاریٛ تەر کیمیاواران کریا، پەی جاری یەرەمی ڕۆ 2/4/1988ی هەمدیسان کیمیاواران کریاوە، لیٛژنیٛوە جە نەتەوە یوٙگرتەکا سەردایو ئیٛ شاریشە کەرد و سەلەمناش کە چەکی کیمیایی خەردەلی دریان ئەو ئی شاریە….. یادو کیمیاوارانو نوٙتشەی
ئاروٙ هەڤدەو مانگەو یەری 17/3/2017 ( 26 و سیاوکامی ) ویسوٙنوٙساڵی ملوٙ سەرو بوٙموارانی کیمیایی شارو نوٙتشەو هەورامانیرە، ڕژیٛمو سەدامی هەر یەک ڕوٙ دماو کیمیاوارانو هەلەبجەی نوٙتشەیچش بوٙمواران کەرد، یانی 17/3/1988، دماو حەوت روا تەری جاریٛو تەریچ 24/3/1988 هەمدیسان بوٙموارانش کەردەو، پەی جاری یەرەمی دماو نوٙ ڕوا تەری 2/4/1988 بوٙموارانش کەردەوە.
ئەنجامو ئی تاوانە گەوریٛ (104) کەسیٛ مەدەنی شەهیدیٛ و زیاتەر جە 700 کەسا برینداریٛ بییٛ، دمایی شاندیٛوی نەتەوە یوٙگرتەکا سەردایو نوٙتشەیشا کەرد پەیشا بەرکەوت گازی کیمیایی جوٙر و خەردەل (موستارد) بەکار ئامان جە بوٙموارانەکەنە.
چا وەختوٙن بە نونگەو کاریگەری بریندار بیە ی بە کیمیایەکەی، خەڵکی زیاتەر گیانش بەخشان، هەرپاسە گازو خەردەلی شوٙنەمای خراپە سەرو ژیوگەی (ئاو خاکی) جیا مازوٙ و دیٛڕ لامشوٙ، چەنی ئانەیچ یوٙن چا گازە کیمیایا کە شوٙنەمای دریٛژ ماوە سەرو بەڎەنو ئینسانیچوٙ منیوٙرە، بوٙ بەنونگەو پەیدا بیەی جوٙرەها سەرەتانی، ناکامی زاڕوٙلەی تازە پەیدابیەی .
ڕژیٛم و بەعسی دژە کوردی هەر بە شار و نوٙتشەی دڵش ئاویش نەواردوٙ، هەر چا ڕوٙنە و چنڎ ڕویٛ دماتەر ، ڕاو لوای خەڵکو هەڵەبجەی و هەورامانی پەی دیمو ئیرانی جە دزڵی وٙ هەتا دەرەناخی و زەکەریا و بیەکەڕە بوٙموارانی شیمیایش کەرد، یەک کەسی گوڵپی وەردەمو دەگاو دەرەناخیٛنە گیانش بەخشا، چنڎەها کەسیچ بریندار کەوتی.
هەرپاسە چن ڕویٛ دماو هەلەبجەی 22/3/1988ی دەگاکاو (نژمار، بالک، دەگا شیخان، نیٛ) شیمیا وارانیٛ کریێ بە(بالەفڕ.تەیارە) ،بەپاو شاهید حالەکا ماچا زیاتەر جە 50 کەسا دەگاو نژماری شەهیدیٛ بییٛ و جە قەبرسانو دەگاو چوٙڕی ئەسپەردە کریٛنیٛ، یانی دەگاو چوٙڕی ئامیٛنی فریاشاوە، وە زیاتەر جە (150) کەسا برینداریٛ بینی، سەرچەمیٛو تەر ماچوٙ زیاد جە (300) کەسا شەهیدیٛ بینی، ئاسەرجەمە گلەییش جە کوٙماری ئیسلامی کەردەن هەکە باسو ئی تاوانیشە نەکەردیٛنە دەرهەق پی دەگیٛ کریٛنە.
هەرپاسە ڕوٙ 9/3/1988 دەگاو قەلاجی بە گازی شیمیایی خەردەلی بوٙموارەنە کریا زیاتەر جە (3)نشیهیداو (30) برینداریٛ کەوتیٛ، سەروەختو کیمیاوارن و هەلەبجەی ،چندەها دەگیٛ تەر سەرسنورەکا بوٙموارانیٛ کریٛنیٛ، هەر جە سنورو پاوەی هەتا یاووٙ نزیک سەردەشتی، وەلی بە نونگەی جیواز ئیٛ دەگا ناوچیٛ نامیٛشا بە تەمامی توٙمار نەکرینی.
دەگاو دشەی یوٙوە چادەگایا بیێنە کە شیمیا وارانە کریێنە.
د.ناجح گوڵپی
17/3/2017
ڕوٙ 17/3/1988 ی و چن ڕویٛ دماتەریچ،پاریٛزگاو سنەی، مەریوان، دەگاکاو ( دەرەناخیٛ، زەکەریا، ڕاو بەینو دزڵی و دەربەند دزڵی و بیەکەڕەی ) کیمیاواران کریا، ئیٛگە ڕاو ئاورەکا خەڵک و هەلەبجەی و خورماڵی بیٛ وەختیٛ پەناشا بەردە ئەودیم چیٛرو بوٙموارانی بەردەوامینە، چن کەسیٛ برینداریٛ بییٛ،و کەسیٛچ لاو دەرەناخیٛ شەهید بی بە نامیٛ( زوراب عەزیز گوڵپی). ڕوٙ 22/3/1988ی پاریٛزگاو سلیٛمانی،ناوچەو قەرەڎاخی ،دەگاو (سیٛوسیٛنان ) ی کیمیاواران کریا، وەختو مەغریبی و نان واردەی ویٛڕەگای بیٛ،گرکەس لوابیٛوە یانە، سەعات 6.30 بیٛ، بە موشەک و راجیمە ی چل دڼنەی بوٙموارانە کریا، جە سەربازگە و کانی ساردو نزیکو دەربەنیخانیوە تەقنیٛشا، یەکسەر 68 کەسیٛ بە ژاری کیمیایی گیانشا بەرشی و شەهیدیٛ بییٛ، جە پیا و ژەن، زاڕۆلەی،گردو قوربانیەکا مەدەنییٛ بیٛنیٛ تەنیا یەک کەسشا پیٛشمەرگە بیٛ، دماتەر ژمارەو شەهیدەکا یاوا بە 71 کەس بەهۆکارو برینداری سەختیوە، زیاتەر جە حەفتا کەسا برینداریٛ بییٛ ، (40) چل برینداریٛ ئی دەگیٛ بە هامکاری تیمو پزیشکی خەسەخانەو مەڵبەندو یەکو (ینک) فریا کەوتیٛمیٛ و ئاردیٛما پەی خەسەخانەی بە تراکتۆر، جە ماوە و 3 ڕوانە گردو بریندارەکاما چارەسەری سەرەتایی کەردیٛ و جە مەردەی ڕزگارشا بی، ئیساتیٛ سیوسیٛنان بیەن بە ناحیە، مەزارو 68 شەهیدا بەشیٛوازێوی جوان دروسکریان ، (24) دەسیٛ یانیٛ وەش کرییٛنیٛ پەی کەسوکارو شەهیدا کیمیاوارانی، ( ویٛم ئاسەروەختە دکتۆر و پیٛشمەرگە و خەسەخانەو مەڵبەندی بیٛنیٛ و شایەتو ئا مەرگەساتیە بیەنا ). ڕوٙ 23/3/1988 ی پاریٛزگاو سلیٛمانی،ناوچەو قەرەداخی، دەگاکاو ( دوکان، دوکەرۆ ولیان، جافەران) کیمیاوارانیٛ کرییٛ، ئیجار بوٙموارنەکە دماو عیشای بیٛ، هیچ کەسش نەکوشت،وەلێم چنڎ کەسیٛ وەرکەوتیٛ، بە نونگەو ئانەی ڕوٙی وەڵین سیوسیٛنان بۆمواران کریا ،خەڵک دەگاشا جیا ئاستە لویٛ پەی دلیٛ کەش و کۆ و مەڕەکا،تا ویٛشا شاراوەو کیمیاشا وەر نەگنوٙ. هەمان ڕوٙ 23/3/1988 ی پاریٛزگاو سلیٛمانی، ناوچەو شارباژیٛڕی دەگاو (شاناخسیٛ) کیمیاوارانە کریا، زیاتەر جە (22) پیٛشمەرگا شەهیدیٛ بییٛو (720) کەسیٛ جە مەدەنی و پیٛشمەەرگەی برینداریٛ بییٛ، دەگاو شاناخسیٛ چاوەختەنە ئاوەدانەو یاگیٛ ئەوە سەیایوٙ پیٛشمەرگەی بیٛ، سەرو سنوریوە بیٛ،پەوکەی چنڎ ڕویٛ سەرو یوٙی بۆموارانە کریا ( ڕوٙ 21 ،22 ،23 /3 /1988ی ) سەرەمڕە بە باڵە فڕ، ( کاروان جیهاز یوٙ جە پیٛشمەرگە بریندارەکاو ئی دەگیٛ بیٛ هەرپاسە شایدو دادگاو باڵاو تاوانەکا بیٛ جەبەغدا ، ڕۆ 26/11/2015 بە نونگەو کاریگەری زەخمینی کیمیاوارنی جە خەسەخانەو خرۆنگنی /هوٙلەندا گیانش بەرشی). ڕوٙ 24/3/1988 ی پاریٛزگاو سلیٛمانی، ناوچەو قەرەداخی، دەگاو( بەلەکجاڕی ،چەنی بارەگاومەڵبەندو یەکو پیٛشمەرگەی )،سەعات نوٙ شەویٛ کیمیاوارانشا کریا،بە چەکی کیمیایی دەماری و بە موشک و راجیمەی، تەنیا یەک پیٛشمەرگە شەهید بی بەنامیٛ (هوٙشیاری جیهاز) ،چنڎ کەسیٛ تەر برینداریٛ بییٛ. ڕوٙ 3/5/1988 ی پاریٛزگاو سلیٛمانی، دەگاکاو ( گوٙپتەپە، عەسکەر، چەمی ڕیٛزان، شونکە، ماهیلە، سەدی، چنار، شیٛخان،گڵەشیٛر، حاجی ژیرەبەرە،کوچبڵاخ، زرزی، کڵیٛسە ) کیمیاوارانیٛ کرییٛ، ڕۆی دماین 4/5/1988 ڕژیٛم هیٛرشی زەمینیش دەس پەنە کەرد پەی ناوچەکەی کەپەنەش ماچا (قەلا سیوکە ) گردو دەگاکاش تەختو زەمینی کەردیٛ، زیاتەر جە (200) کەسیٛ مەدەنی شەهیدیٛ بییٛ و سەدان کەسیٛ تەریچ برینداریٛ بییٛ، تائیسا ژمارەو شەهیدەکا کە بە نونگەو کاریگەری چەکی کیمیای گیانشا بەرشیەن یاویٛنیٛ (560) شەهیدیٛ، گۆپتەپە مەزاریٛ شەهیداش چەنەن ڕوفات و (105)کەسان ، سەربارو ئانەی ئی ناوچە زیاتەر جە(305) ئەنفالکرییٛشا هەنیٛ. ڕوٙ(3/5/1988) هووتەرەو ئەنفالی تیلەو یەرەمی دەسش پەنە کەردەن پەی ئی ناوچەیە). ڕوٙ 15/5/1988 ی پاریزگاو هەولیٛری ،دەگاکاو و ( کاموسەک، سپیندارە، عەلیاوە، بەرەکە، کەوەکیان، حەریر، سماقولی، مەلوک ) کیمیاوارانیٛ کرییٛ و سەدان کەسیٛ وەرکەوتیٛ. ڕوٙ 15/5/1988 ی دماتەریچ تا 18/5/1988 ی پاریٛزگاو سلیٛمانی، رانیە دەگاکاو ( گوڵان، وەریٛ، بۆتیٛ) کیمیاوارنیٛ کرییٛ، یاگیٛ باسینە ئیٛ دەگیٛ چیٛرو دەسەڵاتو حکومەتینە بیٛنیٛ، پیٛچەوانە دەگاکاو تەری،کەچی هەر کیمیایش دیٛ وەنە، خەڵکو ئی دەگایا نەیاراشا بریندارەکاشا بەرا پەی شاری، چون وەڵتەر هەر برینداریٛوی کیمیایی کە لوان خەسەخانەکا ڕژیٛمی، دلیٛنە شیەن، وەرو ئانەی بریندارەکیٛ ڕوەشا نیا خەسەخانەو مەڵبەندو یەریٛ (ینک) ی جە دەگاو خەتیٛ، 35 برینداریٛ یاویٛ خەسەخانە، گرد خاسیٛ بییٛ، تەنیا یەک پیرەژەن گیانش بەرشی کەهنیٛ دەگاو وەریٛ بیٛنیٛ، دماتەر 36 کەسیشا شەهیدیٛ بییٛ، بەلام دەگاو گولانی و بۆتیٛ بارەگاو پیٛشمەرگەکاو کۆمەڵە زەحمەتکیٛشانیش چەنە بیٛ، کیمیایش دیٛ وەنە، دەگاو بوٙتیٛ 23 پیٛشمەرگیٛ کۆمەڵەی گیانشا بەختە کەرد، و زیاتە جە 60 پیٛشمەرگا برینداریٛ بییٛ. ڕوٙ 20/7/1988 ی پارەیٛزگاو هەولیٛری دەگاکاو ( سماقولی، سەروچاوە، گەناو، شارستیٛنە، خەتیٛ ، دەراش، بالیسان، نازەنین ، گەرەوان ) کیمیا وارنیٛ کرییٛ، (7) شەهیدیٛ و چڼدان کەسیٛ برینداریٛ بییٛ، ئی هیٛرشە وەختو سەرەتاو قۆناخ و ئەنفالی (پەنج وشش و حەوتی بیٛ) وەلتەر خەڵک ئاگاداربیەبیٛ و دەگاکیٛ چۆڵیٛ کریٛبیٛنیٛ ، پەوکەی کوشتاری مەدەنی کەم بیٛ،. ڕوٙ 22/7/1988 ی پاریٛزگاو کرماشانی، ناوچەو داڵاهوٙی، دەگاو( زەردە)ی کیمیا وارانە کریا،و زیاتەر جە (300) کەسیٛ شەهیدیٛ و هەزار کەسیٛ برینداریٛ بییٛ، ئا وەختە خەڵکو دەگیٛ 1700 کەسیٛ بیٛنیٛ، تا ئیسەیچ شوٙنەماو چەکی کیمیایی سەرو خەڵکو دەگیٛوە مەنەن،چنڎەها حالەتی نەوەشی شیٛرپەنجەی پەیڎا بیەن. ڕوٙ 31/7/1988 ی پاریٛزگاو هەولیٛری دەگاکاو ( سماقولی، بالیسان، هیران، گەرەوان) کیمیا وارانیٛ کرییٛ، (7) کەسیٛ شەهیدیٛ و چنڎ کەسیٛ برینداریٛ بییٛ. ڕوٙ 2/8/1988 ی پاریٛزگاو هەولیٛری دەگاکاو (ئاری، سیٛڕو، زەڕوا، هەدن، کەکلە، خیٛرزوکا، خەروان ، بلیٛ) کیمیاوارانیٛ کرییٛ، (6) پیٛشمەرگیٛ شەهیدیٛ و (117) کەسیٛ برینداریٛ بییٛ، هەڵبەت ئی بوٙموارانە ڕوەکا وەڵتەری و دماتەری سەرەمڕە بیەن، بە نونگەو هیٛرشو ڕژیٛمی پەی ناوچەو خواکورکی. ڕوٙ 24/8/1988 ی پاریٛزگاو دهوٙکی،کەش و( گارە ی و دەگاو زیٛوەشکانی ) کیمیاوارانیٛ کرییٛ، (10) پیٛشمەرگیٛ شەهیدیٛ بییٛ. ڕوٙ 25/8/1988 ی پاریٛزگاو دهوٙکی (دەسپەنەکەردەی تیلەو ئەنفالو هەشتی “دمایی” ) کیماواران دەسش پەنە کەرد سەرو ناوچەو ئامیٛدی، بەرواری باڵای و دەگاکاو ( وەرمیلی، باپیری،گەرگوە، هیسی، ئیٛکمالا، ئاسهی، بازیٛ، میسکا، توشمبیک ، میٛرگا چیا،کانی بەلاۋ ، برجینی، تویکا ) ،(5) کەسیٛ شەهید و (75) برتیندریٛ بییٛ، هەر چی ڕوٙنە چنڎان هیٛرشیٛ کیمیایی کریان سەرو ناوچەکا تەری جەکوردەسانەنە. ڕوٙ 25/8/1988 ی پاریٛزگاو دهوٙکی،ئامیٛدی و سەرو گارەی ،دەگاکاو(ئیکمالا، کیری، بەلیتا، باوەکا، بەرکڤری، گرکا، کۆڤلیک، ڕدیٛنیا، سارکی، زیوکا، شیٛرانە، بلیٛجانی، بالیٛ) کیمیا وارانیٛ کرییٛ، ( 2) شەهیدیٛ و (40) برینداریٛ کەوتیٛ، هەر چی ڕوٙنە (46) دەگیٛ قەزاو ئامیٛدی تەخت و زەمینی کرییٛ. ڕوٙ 25/8/1988 ی پاریٛزگاو دهوٙکی،ئامیٛدی، ناوچەو بەرواری وارینی دەگاکاو ( سپیندای، سواری ) کیمیاوارانیٛ کرییٛ. ڕوٙ 25/8/1988 ی پاریٛزگاو دهوٙکی- ئامیٛدی دەگاکاو ( کنیا، باسکا، ئاڤۆکیٛ، بیمانش) کیمیاوارانیٛ کرییٛ و چنڎان کەسیٛ وەرکەوتیٛ. ڕۆ 25/8/1988 ی پاریٛزگاو دهوٙکی،ئاکریٛ، دەگاکاو ( پریسە، چەمگیرا، چەمچالی، چەمشرتی ،چەم ڕەبەتکی، میرۆکی، بلمباس ) کیمیاوارانیٛ کرییٛ، چندەها کەسیٛ برینداریٛ بییٛ. ڕۆ 25/8/1988 ی پاریٛزگاو دهوٙکی، زاخوٙ دەگاکاو ( تویکا، بلیجان، زڕهەوا) کیمیاوارانیٛ کرییٛ، (14) شەهیدیٛ و (15) برینداریٛ بییٛ. ڕوٙ 25/8/1988 ی پاریٛزگاو دهوٙکی دەگاکاو (بریجینی، دەرگەلا شیخا، زیناڤا، دبانکیٛ) کیمیاوارانیٛ کرییٛ و چنڎ کەسیٛ برینداریٛ بییٛ. ڕوٙ 25/8/1988ی پاریٛزگاو هەولیٛری ناوچەو ( بەڕوٙژ، بارزان، مزوری بالا ) کیمیاوانیٛ کرییٛ، ژمارەو قوربانیەکا نەزانیان. ڕوٙ 25/8/1988 ی پاریٛزگاو هەولیٛری، شەقڵاوە،(هیران و نازەنین) کیمیاوارانیٛ کریٛیٛ،وەلیٛم نادیارا قربانی چنڎ بیەن، چونکە ناوچەکە چۆڵ بیەن و دمایی ئامای تیلەو و ئەنفال و چواری بیٛ. ڕوٙ 25/8/1988 ی پاریٛزگاو هەولیٛری، ڕەواندوز، دەگاکاو ( خەتیٛ ، وەرتیٛ ) کیمیاوارانیٛ کرییٛ، قوربانیەکیٛ دیاریٛ نیەنیٛ، دمایی تیلەو ئەنفالو چواری بیٛ. ڕوٙ 26/8/1988 ی پاریٛزگاو دهوٙکی،ئامیدی، دەگاکاو (سەری ئامیٛدی، سپیٛر، سینیا، نیٛروە، خەرەگول، کوجزرکا، خراپ، زیٛوە، بەرچی، کانی، دیری، دەرگەنی، سیری سکیٛری، سەرکەلی، فیرستەک، چیاڕەشک ) کیمیاورانیٛ کرییٛ، ژمارەو قوربانیەکا نەزانیان. ڕوٙ 27/8/1988 ی پاریٛزگاو هەولیٛری، ناوچەو ( زیٛی ڕۆشین) کیمیاواران کریان، چندەها شەهیدیٛ وبرینداریٛ بییٛ. ڕوٙ 28/8/1988 ی پاریٛزگاو دهوٙکی، ناوچەو نیٛرەوەی و ڕیٛکانی، دەگاکاو ( شیڤی، هیتوت،کانیا پینک، باشی، سەرنی، گارە، گەرو، باوانکیٛ، زیٛوە،گەلی کوتکیٛ ) کیمیاوارانیٛ کرییٛ، ژمارو قوربانیەکا نەزانیان. ڕوٙ 29/8/1988 ی پاریٛزگاو دهوٙکی، ناوچەو بەرواری باڵای، دەگاکاو ( بازیٛ و گەلی بازیٛ) کیمیاوارانیٛ کرییٛ، بەپاو یاونەرە حزبیەکا ئاسەردەمی (2980 ) کەسیٛ شەهید و هەزران برینداریٛ بینیٛ، بەلام ئی ژمارە هەڵای پەشتراس نەبیەنوٙ، ڕەنگا ئەنفالیٛ کرییٛبا. ڕوٙ 29/8/1988 ی پاریٛزگاو دهوٙکی،دەگاو (دبانکیٛ) کیمیاوارانە کریا، هەزار(1000) شەهیدو سەدان برینداریٛش بیٛنیٛ.
سەروەختو ئەنفالینە ڕژیٛم گردو دەگاکاو ناوچەو بادینانیش کیمیاوارانیٛ کەردیٛنیٛ، بەڵام نەتاوانما نامیٛ گردو دەگا بارمیٛ، بەپاو بەڵگەنامەکا سوپاو ڕژیٛمی کە دماو وڕای ڕژیٛمو بەعسی دەس کەوتیٛنیٛ، زیاتەر جە (160000) سەدو شەس هەزار کەسیٛ جە سنور پڕاینوە و ئاوارەو وەلاتو تورکیای بییٛنیٛ، و (664 ) دەگاییٛ تەختو زەمینی کرییٛ و ویٛرانیٛ بییٛ، هەرپاسە زیاد جە ( 1700 ) کەسا بیٛ سەروشوٙن ئەنفال کرییٛنیٛ.
سەرچەمە:
گۆڤارو پیٛشەنگ ی ژمارە (16 ساڵەو 1989 )ی، بنەڕەتو پەیلوای هەرمانەکیٛم چیٛگۆ ورگیٛرتە. کتیٛب و( لەتویٛشوی پزیشکیٛکی پیٛشمەرگەوە ) د.فایق گوڵپی پەلیانەو (زریٛوار خبر، کوردپا ) کۆمەڵە وتاریٛ و نوسیتەی پەی یادەکا جەلاو حکومەتی دەربارەو ئەنفالی ، جەئینترنیٛتوٙ. پانوٙراماو تاوانەکا سەدامی (عەدالەت عمر ) شاهدەکاو دادگاو تاوانەکا بەغدای، دۆسیەو ئەنفالی (تەها سڵیمان ) پەلیانەو مەڵبەندو ڕیکوزیاو پیٛشمەرگەی ( لەڕۆژیٛکی وەک ئەمڕۆدا) چن زانیارییٛوە لاو (ڕیٛکار مزوری، پۆڵا حەمەد) ویرەوەریەکا ویٛم پیٛشمەرگە بیٛنیٛ . دکتوٙ ناجح حمەگوڵپیکۆمەڵکوشی هەڵەبجەی و وەرپەرسی وەڵاتە زلهێزە جەهانیەکا

کۆمەڵکوشی هەڵەبجەی گەورەتەرین کۆمەڵکوشییەن بە چەکی شیمیایی دمای جەنگی جیهانی دووەمی و ڕژیمو سەددامی و وەڵاتە یاردیدەرەکێش و ئێران و کڵاوسوورەکێنێ تاوانبارێنێ.

بێگومان کۆمەڵکوشی هەڵەبجەی گەورەتەرین و بێ بەزەیانەتەرین کۆمەڵکوشی بە چەکی شیمیایی بێ جە ئاستوو دنیاینە دماو شەڕی دووهەمی جەهانی. جە گەرماگەروو ئا شەڕینە جە ئۆردووگا خۆفناکەکاو ڕژیموو نازیەکاو ئاڵمانی بە تایبەت جە ئۆردووگا مەرگبارەکاو ئاوشویتسی(Auschwitz) هەر جارێۆ به هەزاران ژنی و زاڕوێ و پیرێ و جوانێ بە گازێ کوشەندێ جۆراجۆرێ جە ماوێوە فرە کورتەنە خنیکیەنێ و سوچیەنێ. شێوەو ئی کارەساتە مێژوویە ڕۆ 16.03.1988 جە گەرماگەرموو شەڕوو ئێراق و ئێرانی ئی جارە جە هەڵەبجەنە دوبارە بیوە و دیسان گازە کوشەندەکاو ئاڵمانی بە دەسوو ڕژیموو بەعسی فاشیستی بە یەکجار و جە ماوێو فرە کورتەنە 5000 ژنی و زاڕۆڵێ و پیرو جوانێ هەڵەبجەیشا خنیکنای و کوشتێ. فرە کەسێ پسپۆڕێ و شارەزاێ ویەروو دادوەری ئی کۆمەڵکوشیە بە ژێنۆساید منیارە. هەر پاجورە کە کۆمەڵکوشی جوولەکەکا بە دەسوو ئاڵمانی نازی بە پاو پیمانەو نەتەوە یۆگێرتەکا بە ژێنۆساید ئەشناسیا، بە پاو ئا پیمانەیە کارەساتوو هەڵەبجەیچ مشۆ بە ژێنۆساید بشناسیۆ، چوونکە یۆشیێ فرێ چی دوە کارەساتەنە گنا وەرەچەم. ژێنۆساید گەورەتەرین و دڕندانەتەرین تاوانەنە کە وەراوەروو کۆمەڵگاو مرۆڤایەتینە کریاێنە و کریۆ.( من جە دەرفەتێوتەرەنە بە تێرووتەسەڵی چی بارەوە بابەتێو وزوو وەروو دەسوو شمەی وانەری ئازیزی) هەڵپەرستی و چەمپۆشی ڕێکوزیاو نەتەوە یۆگێرتەکا UN)) کارەساتوو هەڵەبجەی وەرەچەماو کۆمەڵگاو مرۆڤایەتی و زلهێزە جەهانیەکانە قۆمیا و بێ گومان بە بێ هامکاری ئا زلهێزا،بە تایبەت ئاڵمان و ئەمریکا و شۆرەوی(سوڤیەت) و جارانی،پا ئاسانیە نەلێ وەرەو. ڕژیمە فاشیستەکەو سەدامی ملهوڕی وەڵتەر چەکی شیمیایش هەم جە کوردستانەنە و هەم جە شەڕوو ئێراق و ئێرانینە بەکارئاردەبێ. ئینەیچە پەی ڕێکوزیاو نەتەوەیۆگێرتەکاUN))ی ئاشکرا بێ.(UN)چێروو گوشاروو وێروڕای گردی جەهانینە دمامتەر جە گەڵاڵەنامەکاو 612 و 620 و شەڕوو کەنداوینە بەکارئاردەی ئی چەکیشە سەرکۆنە کەرد، بەڵام نامێ ئێراقیش پیسەو بەکارئاوەروو ئی چەکیە نەبەردە. چانەیە شورەیتەر عانیە کە سەدام جە ساڵەو 1987ی بە ئاشکرا و جە چن مەحاڵێ کوردستانینە چەکی شیمیاییش بەکار ئارد، UN)) هیچ دژکردەوێوەش نەرمانا و ئینەیچە هاندەرێو بێ پەی سەدامی تا بە بێ کێشە بەردەوام بۆ سەروو بەکارئاردەی ئی چەکیە جە کوردستانەنە. دماو شیمیایوارانوو هەڵەبجەی و شاڵاوەکاو ئەنفالیچ نە ڕێکوزیاو نەتەوە یۆگێرتەکاUN)) و نە زلهێزەکا بە ئاشکرا ئا جەنایەتەشا سەرکۆنە نەکرد و ئەگەر چێلاوچەولایچەو بە ناڕەسمی باسێوەش سەرەو کریابۆ، هیچ گیروگرفتێوەش پەی سەدامی نەنیانەو. ئی کردەوە نامرۆڤیانە جە گلێرەوبیەی کۆمیسیۆنوو مافوو مرۆڤی سەر بە UN))ی جە ئەوەڵوەهاروو ساڵەو 1989ی ئاشکراتەر بی و یاوا چڵەپۆپەو شوورەیی وێش. باسی سەرەکی ئی گلێرەوبیەیە پاشێلکاری مافوو مرۆڤی و بەکارئاردەی چەکی شیمیایی جە ئێراقەنە بێ. چا گلێرەوبیەینە وەڵاتە عەرەبیەکا و وەڵاتە سوسیالیستەکاو ئا سەردەمیە و وەڵاتە وەرنیشتەیەکا بە فرەیی دەنگی ئا باسەشا بێئاکام کەرد و تەنانەت ناستشا کە گەڵالەنامەو سەرکۆنەکەردەی ڕژیمە تاوانبارەکەو سەدامی پەسەنڎکریۆ. هەر چی پێوەنڎەینە جە گلێرەوبیەی ڕیکوزیاو (Genfer Protokoll)ی کە جە مانگەو مارسوو ئا ساڵیە(1989) جە پاریسەنە لواڕاوە، بە هیچ شێوازێو نامێ بەکارئاردەی چەکی شیمیای جە ئێراقەنە نەبریا. (ڕیکوزیاو Genfer Protokoll ڕێکوزیایەو گەردوونین پەی چەمداریکەردەی و قەڎەغەکەردەی گردجۆرە چەکی شیمیای و بیۆلۆژی. ئی ڕێکوزیا جە ساڵەو 1925نە، جە شاروو ژنێوو سویسینە مەرزیانەرە). دەوروو زلهێزەکا پەی بەرهەمئاردەی چەکی شیمیایی ئێراقی : ئاڵمان، ئەمریکا، بەریتانیا، هولەند، فەرانسە، شۆرەوی جارانی و.... دەورێو سەرەکیشا بیەن جە یاردیدای ئێراقی پەی بەرهەمئاردەی چەکی شیمیایی، چ بە کەرەسەی خام و چ بە یاونای زانایی تێکنیکی بە ڕژیموو بەعسی. ڕێکوزیاو (Medico International)ی جە گۆڤاروو (Kurdistan Aktuell) ی ساڵەو 1998ی نامێ 56 هەرمانگای بەرهەمئاوەرێ(شەریکێ) ش وەڵا کەردێوە کە بە ساڵان و بە چڕووپڕی یاردیدەرێ ڕژیموو سەدامی بیەنێ پەی بەهەمئاردەی چەکی شیمیایی. وەختوو وێش ساڵەو 2002 ڕژیموو بەعسی کە ئەرکدار کریابێ بە هەمکاری UN)) ی پەی ئاشکرا کەردەی چەکە کوشەندەکاش، جە ڕاپۆرتێوەنە پەی ئەنجومەنوو ئاسایشی نامێ زیاتەر جە 80 هەرمانگای بەرهەمئاوەرێ، کۆمەڵێو تاقیگەی پەیجۆریکەرێ دەوڵەتیێ و کەرتوو تایبەتی و چنها کەسایەتیێ ئاڵمانیەش ئاشکرا کەردێ، کە هەر جە ساڵەو 1975 یەو بەردەوام کەرەسێ پەیوازێ تەکنیکیێ و کەرەسەی خام و زانایی تێکنیکشا دان بە ڕژیمو ئێراقی پەی بەرهەمئاردەی چەکی کۆمەڵکوشی شێمیایی و بیۆلۆژی و ئەتۆمی. چا ڕاپۆرتەنە ئاشکرا کریا بێ کە کیاستەی ئا گردوو کەرەسە جۆراوجۆرا بە ئاگاداری وەرپەرسێ پایەبەرزێ دەوڵەتوو ئاڵمانی، بە تایبەت وەزارەتوو کاروبارو بەری بیەن و کیانیان و بە یاگێچ یاوان.
گردوو ئا هەرمانگە بەرهەمئاوەرە (شەریکە) ئاڵمانیا وکەسایەتیەکا دیارێنێ و پەی گردی ئەشناسیاێنێ. بە پاو ئا زانیاریە باوەڕ پەنەکریایا کە چاپەمەنیە ئاڵمانیەکا وەڵاشا کەردەو، نزیکەو 70% و ئا گازە ژاراوی و کوشەنداو ئێراقیە بە یارمەتی هەرمانگە ئاڵمانیەکا بەرهەم ئامێنێ.(Süddeutsche Zeitung 26.11.1997) . جە مانگەو ئووتی 1990ی 7 کەسێ جە کاربەدەساو بڕێو چا شەریکا ( Preussag, W.E.T., Karl Kolb, Planet, Thyssen, Rheinstahl, Rhein-Bayern, و....جە شارەکاو Hannover و Dreieich و Hamburg نە قٶڵبەسێ کریای. دوێ چا وەرپەرسا کارمەنڎێ (BND، ڕێکوزیاو سێخوڕی بەروو ئاڵمانی) بێنێ (Süddeutsche Zeitung (29.08.1990. بەشێو فرەو ئا کاربەدەسا بە بێ سەزا و چن کەسێچشا بە سەزایوە فرە سووکە جە دادگانە زیایرە. 30%و ئا گازە کوشەندا و کەرەسەکاتەری،جە وەڵاتەکاتەریوە،کە نامێشا سەرتەرەو ئاماینە، دریاێبێنێ بە ڕژیموو سەدامی ملهۆڕی.
دەوروو کڵاوسوورە کوردیەکا هەرپاسە کە وەڵتەر ئیشارەم پەنە کەرد،رژیمو بەعسی وەڵتەر جە شەڕوو ئێراق و ئێرانینە و هەر پاسە جە ساڵەو 1987ینە جە چن مەحاڵێتەری کوردستانیەنە چەکی شیمیایش بەکار ئاردەبێ. ئینەیچە هەم پەی ئێرانی، هەم پەی هیزە کوردیەکا و هەم پەی زلهێزە جەهانیەکایچ دیار و ئاشکرا بێ کە بە بێدەنگی ویاراشا. ئانەیچە کە زلهێزەکا وەراوەروو ئی تاوانکاریاوە بێدەنگیشا هۆرچنیە بێ، پەی ویروڕاو گردی جەهانی و کوردی و بە تایبەت پەی هێزە کوردیەکا دیار و ئاشکرا بێ. هەر ئی بێدەنگیە هاندەرێو بێ پەی سەدامی کە دیسان ئی چەکیە بەکار بارۆوە و جە هیچ کەسوو لایەنێو نەسڵەمۆوە. سەرەڕاو ئانەیە بەشێو جە هێزە کوردیکا وێشا کەرد بە بەشێو جە جەنگوو دوێ داگیرکەرێ کوردستانی و بیێ بە کڵاوسوورێ سپاو پاسداراو ئێرانی و کەوتێ وەڵێشا و ئاردێشا تا دڵێ شاروو هەڵەبجەی. بەشێو چا کڵاوسوورا تەنانەت جەعانوو شیمیایوارانەکەینە بە گردجۆرە چەکێو وەرگیریشا کەرد جە ژەنووزاڕوی بێ تاوان و بێ پەناو هەڵەبجەی و ناستشا چا کارەساتەنە ڕزگارێ با و وێشا یاونا یاگیە ئەمنە. ڕاسەن کە تاوانباری سەرەکی ڕژیمە فاشیستەکەو سەدامین ودماتەریچ ئا وەڵاتانێ کە یاردیدەرش بیەنێ. بەڵام بە یاگێ وێش کۆماروو ئیسلامی ئێرانی و کڵاوسوورەکایچ تاوانبارێنێ. چوون ئاڎێ زانێنێ کە سەدام ئی چەکە کوشەندەشە بەکار ئاردەن و بە بێ هیچ گومانێو دیسان بەکارش مارۆوە. ئاڎێشایچ ناوەرپەرسانە زەمینەشا پەی ئەنجامدای ئا تاوانێ ئامادە کەرد. جە بڕێوە وەڵاتی ئوروپاینە،جە بەشوو ئاماولواینە،سەزایەوە یاساییە هەنە بە نامێ"سەزاو وێپارێزنای جە یاردیدای". ئینە پا ماناینە کە ئەگەر شۆفیرێو بە ماشین بڎۆ ئەو کەسێو زامڎارش کەرۆ و نەمردۆ و بلۆ. لایەنی یەرەمیچ کە بێ ئاگان جە ڕوەداکەی، بەڵام لاشەنە ویەرۆ و کەسە زامڎارەکەی وینۆ. ئەگەر نەوەزۆرە و یاردی زامڎارەکەی نەڎۆ، پەی نمونەی تەلەفون نەکەرۆ پەی پولیسی و پەی دوکتوری،ئاڎیچ بە تاوانەو وێپارێزنای جە یاردیدای و وەرگێری نەکەردەی جە ئێش و ئازارو فرەتەروو زامڎارەکەی دریۆ بە دادگای و سەزا دریۆ. جا سەروو بنەماو ئی جۆرە یاسایا و بە تایبەت بنەماو یاساو وەرگێری و سەزادای بکەراو کۆمەڵکوشی و ژنۆسایدی مشۆ سەزاو کۆماری ئیسلامی ئێرانی پێسەو زەمینە وەشکەری و کڵاوسورە کوردیەکا پێسەو چەمساقی جە کۆمەڵکوشی هەڵەبجەینە جە دادگایە بێلایەنە و تایبەت بە تاوانکاری کۆمەڵکوشی یان ژێنۆسایدی چێشە بۆ؟
موختار کەریمی/ ئاڵمانجە سلێمانییە دەیان هونەرمەندێ کۆنسێرت پەی ڕۆژاڤای مەسازانێ

هەفتەی ئایندە جە سلێمانییە بەشداری زیاتەر جە 50 هونەرمەندێ کوردێ کۆنسێرت پەی پەشتیۋانیکەردەی جە ڕۆژاڤاو کوردستانی ڕێکمەۋریۆنە.

هەفتەی ئایندە جە سلێمانییە بە سەرپەرشتی ڕاۊەبەری گردیی ڕۆشنۋیری سلێمانیێ و بە بەشداری زیاتەر جە 50 هونەرمەندێ کوردێ پەی پەشتیۋانیکەردەی جە ڕۆژاڤاو کوردستانی و مدرامانو شەڕڤانەکانش و گەلەکەیش کۆنسێرت مەسازیۆنە. جەی بارەۋە هونەرمەندە نەوژین موحەمەد بە (ژۆژنیوز)یش ۋاتەن: "کۆنسێرتەکە پەی پەشتیۋانیکەردەی هەڤاڵەکانمانە جە ڕۆژاڤا و جەی بارودۆخەنە هونەرمندێ بەدەنگ، موزیک و سۆزشان مەتاوانێ ببانە بە پەشتیۋانێ گەلەکەیشان، سازکەردەی ئەی کۆنسێرتەیە ئەرکێۋی ئەخلاقی و نەتەوەییمانە".
نەوژینە ئاشکراش کەرد: " کۆنسێرتەکەشان هەفتەی ئایندە بە شێۋازی ئەۋەکریا ئەنجام مڎریۆنە، بەڵام هیچ ڕووێۋ پەی سازکەردەیش دیاری نەکریان و دماتەر دیاری و ئاشکرا مەکریۆنە و هەر کەس و لایێ حەز بکەرۆنە مەتاونە بەشدارش ببۆنە".
جە ئیسەنە هونەرمەندەکێ سەرقاڵێ وێئامادەکەردەی و پەڕاۋەیەنێ تا بەشێۋازی هەماهەنگ و شایستە کۆنسێرتەکەیشان پەی ڕۆژاڤاو کوردستانی ئەنجام بڎانە.جە هەڵەبجە کۆمەڵکوشیەکێ ڕۆژاڤای شەرمەزارێ کریێ

جە هەڵەبجە کۆمەڵکوشیەکێ کە ڕژێمو تورکیای جە ڕۆژاڤاو کوردستانی ئەنجامش دێنێ شەرمەزارێ کریێ و سەبارەت بە ئانەیە یاداشتێۋ بە نۋسینگەو مافو مرۆڤی دریا.

جە چوارچێۋەو چالاکییەکانە کە تایبەت بە ڕۆو جیهانی مافەکێ مرۆڤی ئەنجامێ مڎریانە، جە شارو هەڵەبجەی بە بەشداری ژمارێۋ چالاکۋانێ کۆمەڵگەو مەدەنی پەی شەرمەزارکەردەی کۆمەڵکوشیەکان کە ڕژێمو تورکیای جە ڕۆژاڤاو کوردستانی ئەنجامش دێنێ گلێربییەی ئەنجام دریا. جە گلێربیەکەنە کە ۋەردەمو نۋسینگەو مافو مرۆڤی-یەنە بریاڕاۋە چالاکۋان سۆران مەلا حەسەن بەنامێ بەشداربیەکانەۋە بەیاننامەش وەنەۋە و جە میانشەنە بە تایبەتی کۆمەڵکوشی تەل ڕەفعەتی و بە گردی کۆمەڵکوشیەکێ ڕۆژاڤای سەرکۆنێ کریێ و کە قوربانیەکێشان فرەتەر ژەنی و زارۆڵێنێ.
جە بەیاننامەکەنە ئاماژە دریابێ بە ئانەیە کە هەڵەبجەیەکێ جە گرد کەس و لایێ زیاتەر هەست بە ئێش و ئازارەکانو ڕۆژاڤای مەکەرانێ و ڕەخنە جە گلێرگەی میاندەوڵەتی گیریا کە ۋەرانۋە بە کۆمەڵکوشکەردەی کوردێ ڕۆژاڤای بێدەنگێ و بێهەڵۋێستێنێ.
هەڵەبجەیەکێ بانگەۋازیشان جە پارلەمان و حکومەتو هەرێمی و نەتەوە یۆگێرتەکێ و ڕای گردیی جیهانی کەرد، "بە جدی کار پەی ڕاگیری و شەرمەزارکەردەی کۆمەڵکوشیەکان و ئەرەگێرتەیی ڕژێمو تورکیای بکەرانێ و چەمپۆشی جە تاوانەکێ ئا ڕژێمەیە نەکەرانێ".
هامکات بانگەۋازی جە پارتێ و لایەنە کوردستانیەکان کریا، "جە ئەی بارودۆخە هەستیارەنە ئەرک و هەڕمانەی نەتەوەییەشان بەگا باۋەرانێ و بەزوویی یۆ بگێرانێ و کۆنگرەی نەتەوەیی ساز بکەرانێ. چونکە ئەگەر یۆگێرتێ نەبانە جەی دمایچ مەرگەساتێ و کۆمەڵکوشیەکێ چوون هەڵەبجە، ئەنفال و تەل ڕەفعەت-ی دووبارێ و چەنڎین بارێ مەبانێۋە".
جە کۆتایەنە چالاکۋانە هەڵەبجەیەکێ سەبارەت بە تاوانێ و کۆمەڵکوشیەکێ ڕۆژاڤاو کوردستانی یاداشتێۋشان دابە نۋسینگەو مافو مرۆڤی جە هەڵەبجە تا بیاۋانەش بە لایەنە پەیوەندیدرەکان.ئەلباک و کوتول زیانمەندێ بێنێ و کەجەکە وازیارەن هامکاری بکریانێ

ناوچەکێ ئەلباک-ی سەر بە وانی و کوتول-ی سەر ئورمییەی جە بومەلەرزەکەو چەند ڕوێ ویەردەیەنە زیانی فرەی گیانی و ماددیش ونەکەوتەن و زیانونەکەوتەکێ پێنەوازیشان بە هامکاری خێرای هەن و کەجەکە وازیارەن گەل ئا ئەرکەکەیە بە جا باوەرۆنە و چەمەڕایی دەوڵەتی نەکەرۆنە.

23 ئی مانگێ 2 بومەلەرزێ بەهێزێ بەهازەو 5.9 پلەی بە پیمانەو رێختەری ناوچە سنوریەکێ وەرکەوت "ڕۆژهەڵات" و سەرنیشت "باکور"و کوردستانیش لەرنابێوە. بومەلە رزەکە زیارتە زیانی گیانی و ماددیش بە ناوچەو ئەلباک-ی سەر بە پارێزگاو وان-ی و ناوچەو کوتول-ی سەر بە پارێزگاو ئورمییە-ی یاونابێ. جە ناوچەو کوتول 44 دەگایێ زیانی مادییشان دییەن و سەدان یانێ وێرانێ بیێنێ و زیاتر جە 100 کەسان بریندارێ بیێنێ. هەرپاسە جە ئەلباک دەیان دەگایێ زیانمەندێ بیێنێ و سەدان یانێ دەگانشینەرکان وڕێنێ و هاموەخت 9 کەسێ گیانیشان جەدەستدان و دەیانی تەرێ بریندارێ بیێنێ. هەم جە کوتول و هەم جە ئەلباک ڕژێمەکێ ئێرانی و تورکیای بەهاناو زیانونەکەوتەکانەوە نەلێنێ و هاومکاریشان پێشکەشی نەکەردێنێ. ئانەیچە نیگەرانی و توڕەیی خەڵکە کارەساتبارەکەیش ونەکەفتنەوە.
پەیوەست بە بومەلەرزەکەی و هامکاری نەکەردەی خەڵکە زیانونەکەوتە و کارەساتبارەکەی، هامسەرۆکایەتیی کۆنسەو ڕاوەبەریی کۆما جڤاکێن کوردستانی-کەجەکە ئەرەیاونایێوش دان و جە میانشەنە سەرەڕاو سەرەوەشی جە کەسوکار و گیان جەدەستدایەکان و وازیاری زوو خاسەوەبییەی بریندارەکان داواکارەن، گەل و ڕێکوزیا مەدەنییەکێ چەمەڕایی دەوڵەتی نەکەرانێ و بە زوویی هامکاری بیانونانە بە هاموڵاتیە کارەساتبارەکان.
کەجەکە ڕەخنە جە ڕژێمەکێ ئێرانی و تورکیای مەگێرۆنە کە وەرانوەر بە ناوچە بومەلەرزەونەدریاکان کەمتەرخەمێ و بێباکێنێ و هامکاری خەڵکە کارەساتبارەکەیشان نمەکەرانێ و پەی ڤییەر سروشتیەکان هیچ ئامادەکاریێوشان نییەن و پەوکەی وازیارەن بەخێرایی گەل و ڕێکوزیا مەدەنییەکێ وێشان ئامادە و ڕێکوزیا بکەرانێ و هیچ چەمەڕایی دەوڵەتی نەکەرانێ و بە زوویی هامکاری بیانونانە بە هاموڵاتیە کارەساتبارەکان و ئا ئەرکەیە جە ئەستۆ بگێرانێ.
کەجەکە ئاشکراش کەردەن: جە زمسانی سەرد و بارودۆخێوی دژوارەنە کە هەن، خەڵکە کارەستبارەکەی زیاتەر بارش قورستەر بییەن، پۆکەی هامکاری کەردەی هەمەلایەنە پەی بومەلەرزەونەدریاکان هەم ئەرکەن و هەم وەرپرسیاریەن و پنەوازی بەهامخەمێ و هامئازازێیشان هەن و نمەبۆنە بە تەنیا بازیانە جیا.
کەجەکە دەستنیشانش کەردەن: ئاندە کە زانیان زیانەکێ بومەلەرەزەکەی جە وەرکەوتو کوردستانی زیاتەرێنێ، وەرو ئانەیە مشیۆم گەلەکەمان جە ئا بەشەو وڵاتی هامکاری گەورەو خەڵکە کارەساتبارەکەی بکەرۆنە و بێگومان گەلەکەمان جە بەشەکێ تەریەنە هەمان ئەرک و وەرپرسیاریشان هەن و مشیۆم یاردیدەرێ ببانە و سەرجەم پێوەرە برینەکان ساڕێژێ بکەرانێ و بە هامکاریشان کەمێوە جە ئێشێ و ئازارەکان کەمێ بکرایاوە.ئارۆ 73مین ساڵیادو جەداردای قازی موحەمەد-ی و یاوەرانیشەن

ئارۆ 73مین ساڵیادو جەداردای پێشەوا (قازی موحەمەد)ی یەکەمین سەرکۆکۆمارو کوردستانی و هەر دوێ یاوەرێش (حەمەحوسێن خانی سەیف قازی و ئەبولقاسم سەدر قازی)یەن کە جە دمای تێکشیەی کۆماری جە چوارچرا جەدارداکەیشان کەردەیی کریا.

وەرجە 73ساڵێ جە سەرسەبای 10و نەورۆزو ساڵەو 1326ی وەرەتاوی وەرانوەر بە (30/03/1947)ی پێشەوا (قازی موحەمەد) یەکەمین سەرکۆکۆمارو کوردستانی و هەر دوێ یاوەرێش جەنەراڵ (حەمەحوسێن خانی سەیف قازی) وەزیرو جەنگی و مامۆزاو پێشەوای و (ئەبولقاسم سەدر قازی) نمایندەو مەهابدی جە خولو 14و پارلەمانو ئێرانی و براو پێشەوای جە مەیڎانو چوارچرای دلێڕاسی شارو مەهاباد-یەنە جەدار دریێ.
"تۆمەتە بێبنەماکێ دژ بە قازیەکان"
-خیانەتی نیشتمانیی -جیاوازی و پارچەکەردەی ئێرانی -دروستکەدەی دوەڵەتی کوردی -ئاوردەی هێزی بیانی -بازرگانی جەنی ڕووسیای بەتایبەتی بارزگانی نەوتێ بەبێ ئاگاردای تارانی -هۆردای ئاڵاو کوردستانی و ئەرەگێرتەی ئاڵاو ئێرانی -ونەداری پۆڵی و سکێ تایبەتە بە کۆماری -دروستکەردەی نەخشەو کوردستانی گەورەی و لکنای بەشێو جە خاکو ئێرانی بە نەخشەکەوە ئاوردەی هێزێ و لایەنێ کوردیێ نائێرانیێ پەی مەهابادی. گرنگتەرین ئا تۆمەتێ بێنێ کە دریێ پاڵو قازیەکان و هۆکارێ جەدارداکەی شان بێنێ.
"دادگا نمایشی بێ"
سەرەڕاو ئانەیەقازی موحەمەد و یاوەرێش سەرجەم تۆمەتەکێشان ڕەتێ کەردێوە، بەڵام چونکە دادگا نمایشی بێ و وەڵتەر بڕیار سەبارەت قازیەکان یەکلایی کریابێوە، ڕەت کەردەکەی سودش نەبێ و جەدردای سەپنیا سەرشارە. بە پاو زانیاریەکان جە دمای تانەدای جە بڕیارەکەی پێشەوا قازی موحەمەد 14 سەعاتێ پەیاپەی وێش و یاوەرەکێ و کۆمار و خەڵکو کوردستایش پارێزنا، بەڵام هەرپاسە کە ئاماژەمان پنەدا چوون دادگایی کەردەکە نمایشی و ڕووکەشانە بێ و دوور بێ جە دادگەری پارێزنامەکەو پێشەوا قازی هیچش چنە سەوز نەبی.
"ڤیەرەکێ مەهابادی و ئەرەمەرزنارەی کۆمارو کوردستانی"
جە ڕێککەفتو 2 ڕابەندانو ساڵەو 2646ی کوردی بەرابەر بە 1325ی وەرەتاوی و 22 ژانویەو 1946ی کرستیانی، جە شارو مەهاباد-و وەرهۆرز (ڕۆژهەڵاتو)و کوردستانی ڤییەرێوی مێژوویی گرنگ پەی کوردی و کوردستانی ڕووەش دا. جە ئا ڕێککەوتەنە بە مەڕاسیمێوی شکۆدار یەکەمین کۆمارو کوردستانی مەرزنیارە. جە مەڕاسیمەکەنە کەسایەتیێ سەرجەم کوردستانی گەورەی ئامادێ بێنێ، کە جە میانشانە کەسایەتیێوی دیا و نامی بەشدارێ بێ. ئا کەسایەتیە پێشەوا قازی موحەمەد ێ کە پیشەش پیشەش قازی (دادوەر) بێ و جە مەهابادی و موکریان و هەرێمەکەنە کەسێوی ئەشناسیا و وەشەویس بێ. جە مەڕاسیمەکەنە پێشەوا سۆگەندی یاساییش وارد و پێسەو یەکەمین سەرۆک کۆمارو کوردستانی دەستنیشان کریا. هاموەخت کابینەو حکومەتی کە سەرۆک وەزیران و 13 وەزیرێ جەوێش مەگێرێ مەرزیاترە کە ئینە نامەکێ بەشدارەکانو کابینە وەزاریەکەیەنێ:
سەرۆک وەزیران حاجی بابە شێخ وەزیرو جەنگی سەیفی قازی وەزیرو دلێنی محەممەد ئەمین موعینی وەزیرو ئابووری ئەحمەد ئیلاهی وەزیرو پۆست و تەلەگرافی کەریمی ئەحمەدیان وەزیرو فەرهەنگی مەنافی کەریمی وەزیرو ئەرەیاونای (تەبلیغات)ی سەدیقی حەیدەری وەزیرو کاری خەلیلی خوسرەو وەزیرو بازرگانی (تیجارەت)ی حاجی مەستەفای داودی وەزیرو وەرزێڕی (کشتوکاڵ)ی مەحموودی وەلی زادە وەزیرو ڕێ ئیسماعیلی ئیلخانی زادە وەزیرو تەندروستی (بیهداری) سەیید محەمەدی ئەیوبیان وەزیرو (موشاویر) عەبدولرەحمانی ئیلخانی زادە وەزیرو دادی مەلا حوسێنی مەجدی
"هۆکارەکێ ئەرەمەرزیای کۆماری"
ئەرەمەرزیای کۆماری زادەو بارودۆخ و ڤییەرەکانو سەروبەندو جەنگی جیهانی دووەمی و ناکۆکیەکێ ئێرانی و شورەوەی (سۆڤیەت)ی و چێر بە چێر و نهێنی پەشتیوانی ڕەزا شای جە هلتەری و ئەڵمانیای نازی جەلایێوە و شورەوی و بەڕیتانیا-ئەمەریکای جەلایێ تەرەوە و ئەرەگێرتەی بەشێوی فرەو ئێرانی جە لایەنو شرەوی و بەریتانیایەوە بێ و جمیەرو ئازادی کوردیچ سودش چنە هۆرگێرت و بە پەشتیوانی ڕاستە ڕاستەو شورەوی کۆمارو کوردستانیش مەرزنارە. هەڵبەتە وەڵەتەر جە 1941نە چێرو کاریگەری ئا بارودۆخەیەنە و ئەرەگێرتەی سەرنیشتو ئێرانی جەلاو شورەوی و پانیشتو ئا وڵاتەیە جەلاو بەرتانیایەوە، جە ناوچەکێ سەرنیشتو ورهۆرزو کوردستانیەنە ئاخێز و سەرهۆردای جەماوەری کریابێ و ناوچەکێ سەقز، موکریانی و ورمێ و شکاک-نشینەکێ ئازادێ کریێ بێنێ و ئانەیچە بۆشایی ئیداریی و سیاسیش ونە کەوتەبێوە و جە ئا وەخت و سەردەمەنە چەنڎین پارتێ و سازیێ سیاسیێ و ڕۆشنوێریێ و ئەدەبیێ کوردیێ مەرزیێبێنێرە و جە سەرجەم بەشەکێ کوردستانیەوە کەسایەتیێ سیاسیێ، ڕۆشنویریێ، سەرۆک هۆزێ و هاموڵاتیێ نەتەوەییێ ڕووەشان نیێبێ مەهابادی و دەوروبەریش. هەر ئانەیچە تا ڕادێوە هۆکارێ بێنێ پەی گەشە و چەکەرەکەردەی فکری نەتەوەیی و دەرنجام بییەبێ بە زەمینەسازێوی گرنگ پەی دورست بییەی کۆمارو کوردستانی.
"کۆمار هەنگامێ فرە گرنگێ و پڕشنگدارێش نیێ"
کۆمارو کوردستانی سەڕەڕاو کەمی تەمەنیش کە کەمتەربێ جە 1 ساڵی، بەڵام جە سەرجەم بوارەکانە چوون: یەکێتی نەتەوەیی، حکومەت و دەسەڵاتداری، ئیداری، سەربازی ڕۆژچنامەگەری و ڕادوین (ڕادیۆ)، مافەکێ ژەنی، زارۆڵان، ڕۆشنویری و وێژە، وانای و پەروەردەی کوردی، فکری نەتەوەیی، پێوەرە ژیوای گەلان و کۆمەڵایەتی-ینە هەنگامێ فرە گرنگێ و پڕشنگدارێش نیێ بە جۆرەێوە تا بە ئارۆچ کورد شانازیشان پۆوە مەکەرۆنە.
" هۆکارێ بەرینێ بیێ مایەو تێکشیەی کۆماری"
بەڵام دیسان هەر چەنی بارودۆخی هەرێمی و میاندەوڵەتی هۆکار بێ پەی ئەرەمەرزنای کۆماری، هەر پاسێچە هۆکار بێ پەی کۆتایی ئامای و وڕایش. جە 26و ئادارو 1946ی چێرو فشارو ئەمەریکا، بەریتانیا و ئەورووپایەنە، ڕووسیا چەنی ئێرانی ڕێککەوت و بڕیارشدا جە کوردستان و ئازەربایجان هێزەکانش بکێشۆوە. دەرنجام 1947/02/17ی هێزەکێ ئێرانی مەهاباد-شان گێرتەراوە و کۆمارو کوردستانی دماییش ئوما و شۆنیشەرە جە 31و ئادارو هەمان ساڵێ پێشەوا قازی موحمەد و جەنەراڵ موحمەد حوسێن سەیفی وەزیرو جەنگی و ئەبولقاسم سەدی قازی نمایندەو مەهابادی جە خولو 14و پارلەمانو ئێرانی جە چوارچرا جەدار دریێ و هەمان ڕۆچ تەرمەکێشان جە مەزارگەو مەلا جامی ئەسپەردێ کریێ.
"هۆکارێ دلینێ بیێ مایەو تێکشیەی کۆماری"
بەڵام وڕای کۆماری هۆکارێ دلینیێش بێنێ کە ئینێ گرنگتەرینێشانێ: -بڕیارنەدای بەی فراوانکەردەی سنورەکێ کۆماری تا سەرجەم ناوچەکێ وەرهۆرزو کوردستانی بێگێرۆوە و کۆمارێوی مەزن و گەورە بمەرزنیۆرە.
-نەبیەی یەکڕیزی و یەکدەنگی و پەرتەوازەیی دلێ یانەو کوردیەنە.
-زاڵبییەی هزری خێڵەکی و عەشیرەتی و بەرژەوەندوازی تاکەکەسی سەرو هزری نەتەوەیی و بەرژەوەندیی نەتەوەییەرە.
-بڕیارنەدای پەی مدرامانی و ڕووبەڕووبییەی دوژمنی و زوو تەسلیم بییەیش و پەشتی نەبەستەی بە ئیرادەی زاتی و گەلی.
-فرە بوارێنە وێ وابەستەکەردەی بە کۆمارو ئازەربایجانی.
-جە پەیوەندی دبلۆماسییەنە کەم ئاوردەی.
پەسەندەکەردەی ئا پەیوەندیەیە تەنها چەنی ڕووسیای و دلێ ڕووسیاچەنە تەنها چەنی کۆمارو ئازەربایجانی سۆڤیەتی.
-دروست نەکەردەی پەیوەندی دبلۆماسی چەنی وڵاتە زلهێزەکانو ئا سەردەمەیە.
بەڵام سەرڕاو گرد و کەم و کوڵیەکان، کۆمار و پێشەوا و یاوەرەکێش لاپەلێ زێڕێنی و پڕشنگدارێشان جە مێژوو کورد و کوردستانیەنە تۆمارێ کەردێنێ و تا بە ئارۆچ بە شکۆداری و ڕێزەوە یادشان مەکریۆنەوە و نامێشان بەشانازییەوە مەبریۆنە و ویرەوەریشان هەمیشە بە زینڎەیی بمانۆوە.جە پاوەو هەورامانی پەی دووەمین جاری پاڵنگی ئێرانی وینیا

ژیوگە پارێزی کرماشانی ئاشکراش کەرد: جە ناوچەو پارێزیاو (بوزین و مەرەخێڵ)و پاوەو هەورامانی پەی دووەمین جاری پاڵنگی ئێرانی وینیان.

ژیوگە پارێزی کرماشانی بە دەستگاکێ یاوانەری ئێرانیش ئەریاونان: "جە ناوچەو پارێزیاو (بوزین و مەرەخێڵ)ی سەر بە شارستانو پاوە-و هەورامانی پەی دووەمین جاری پاڵنگی ئێرانی کە ڕوو بە دلێنەشیەنیەن وینیان. هەمان سەرچەمە ئاشکراش کەردەن، وڵتەریچ جە ناوچە ژیوگە پارێزیەکێ تەرو کرماشانیەنە پڵنگێ و گیانەوەرێ کەمیابێ وینیێنێ و ئانەیچە نیشانێ جارێوتەر ئەوەژیوای ئا گیانەوەرانە.
جە ئوستانو کرماشانیەنە 3 ناوچێ ژیوگە پارێزیێ هەنێ بە ئی جۆرە: بێستون 54 هەزار هکتارێ، بوزین و مەرخێڵە (هەورامان) 23 هەزر هکتارێ، قەڵاجە 43 هەزار هکتارێ
وەڵتەریچ حەیدەر وەیسی وەرپرسیارو ژیوگەپارێزی پارێزگاو سنەی پەی دەستگاکانو یاونەری ئێرانی ئاشکراش کەردەبێ: "جە ناوچەو پارێزگاری کریاو (شاهۆ-کۆساڵان)ی کە سەر بە هەرێمو هەورامان-یەن لاشەو پاڵنگێوێ جە نزیک دەگاو زوم-ی بە مرداری ئێزیانەوە و تا ئیسە هۆکارو تەلەف-بیەکەیش نەزانیان و بڕیارە جە ڤیتەنەری سنە-یەنە تۆکاریش پەی بکریۆنە تا جە ڕاشەوە هۆکارو مرداربیەکەیش دەستنیشان ببۆنە".
ناوچەو پارێزیاو (شاهۆ-کۆساڵان)و هەورامانی یۆ جە پەنج ناوچە پارێزگاری-کریاکان ئوستانو سنە-یەن و ڕووبەرەکەش 57 هەزار هکتارێ-ن و بەی تەورە گەورەتەرین ناوچەی پارێزگاری کریان و دلێشەنە بە گرد شێوازێ ڕاوە و نێچیروانی و داربڕیەی قەدەغەن.
هەورامان زادگاو چەنڎین جورێ جە پاڵنگان و جە ویەردەنە ژمارێوێ فرێ پاڵنگێ چەرمێ، بۆرێ و خاکیێ هەرێمەنە ژیوێنێ. بەڵام جە ئارۆنە ڕێژەشان فرە کەم بییەنەوە و ڕووبەڕووێ دلێنەشیەی بیێنێوە. جەی ساڵا دمایەنە جە ناوچە جیا جیاکێ هەورامانی چەند جۆرێ جە پاڵنگی وینیێنێ کە گرنگتەرینێشان پاڵنگی چەرمە و پاڵنگی بۆر یان ڕەنگ قاوەیین و ئانەیچە نیشانێنێ پەی سەرجەنو ئەوەژیوای پاڵنگی جە هەرێمەکەنە کە پنەوازی هەن سازیێ پەیوەندیدارێ و خەڵکی پەشتیوانێ ئەوەژیواکەی ببانێ و ژیوگێوی پارێزیا پەی پاڵنگی فەراهەم بکەرانێ.
پڵنگ یان پاڵنگ جە بنەماڵەو کتێن و 37 جۆرێش هەنێ و نیشتمانشان سەرتاسەرو دنیایەن بێجگە جە ئوسترالیا و جەمسەرەکێ سەرین و وارینی. وەڵتەر جە هەورامان و کوردستان-ەنە چەنڎین جۆرێ پلنگێ ژیوێنێ، بەڵام جە ئارۆنە تەنیا یەک دووێ جۆرێشان هەر فرە بە کەمی مژیوانێ، ئەگەر بەیۆنە هەوڵ پەی پارێزنایشان نەدریۆنە، ئاوەختە ئەگەری فرەن هەن پەی هەمیشەی دلێنەبشانێ.جارێوی تەر مەرزو تەوێڵێ - شوشمێ کریاوە

دمای زیاتەر جە یەک مانگی ئەرەوستەیش، بەفەرمی مەرزو تەوێڵێ - شوشمێ جارێو یتەر پەی کاروباری بازرگانی کریاوە.

ئارۆ یەرەشەمە، دمای زیاتەر جە یەک مانگی ئەرەوستەیش بەفەرمی مەرزو (تەوێڵێ - شوشمێ) هەرێمو هەورامانی پەی کاروباری بازرگانی کریاوە. مەرزەکە دمای ئانەیە کە پەتا و نەوەشی (کۆرۆنا ڤایرۆس)ی ئێران و کوردستانەرە وەڵاوبییەوە وزیابێرە. ڕاوەبەرێ مەرەزەکەی دەستگاکێ یاونەریشان وات: "جە مەرزەکەنە تەنها ڕا بە بارزگانی بڎریۆنە و هامۆشییە و گەشتوگێڵ و سەردای هاموڵاتیان قەدەغەن و ڕانمونیە تەندروستیەکێ دژ بە کۆرۆنای وەرچەم بگیریانێ".
مەرزو تەوێڵێ - شوشمێ دەروازێوی گرنگی سنوری میانو هەر دوێ دیمێ هەوارمانی و وەرهۆرزو کوردستانی (ئێران) و پانیشتو کوردستانی (ئێراق)یەن و چەنڎین ساڵێن داوا کریان بکریۆنە بە میاندەوڵەتی، بەڵام هەڵای ئا داواکاریە کەردەیی نەکریان.جە منبج شانێۋی وتەو داعشی دەستگیر کریا

جە منبج یەکینەکێ دژە تیرۆری سەر بە ئەنجومەنو سەربازی منبجی شانێۋی تەرو داعش-یشان دەستگیر کەرد کە سەرقاڵێ بێنێ چەنڎین ژەنێ چەتێ داعشی بە نهێنی بەرانێ تورکیا.

یەکینەکێ دژە تیرۆری سەربە وێسەری دیمۆکراتی سەرنیشت و وەرهۆرزو سوریای بەردەۋامێنێ جە دەستگیر و بێکاریگەرکەردەی شانە وەتەکانو داعشی. دمابەدمای ئانەیە کە جە ڕەقا هێزەکێ ئاساییشی دلینی 14 چەتێ داعش-یش دەستگیرێ کەردێ کە جە تورکیاۋە فەرمانشان پنە دریێ و چەنڎین کەردێ تەرۆرستیشان ئەنجامێ دێبێنێ، جە منبج یەکینەکێ دژە تیرۆری سەر بە ئەنجومەنو سەربازی منبجی جە ئەرەیاۋنایۋەنە ئاشکراش کەرد: "یەکینەکێشان شانێۋی تەرو داعش-یشان دەستگیر کەردەن. دەستگیرکەردەکەی وەختێۋەنە بییەن کە چەتەکێ شانەکەی سەرقاڵێ بێنێ تا 6 ژەنێ چەتێ و چەتێۋی بریندارو داعشی جە کامپو کۆچبەرانو هۆڵ-یەۋە بە نهێنی بەرانە تورکیا".
ئەندامێ شانەکەی دزانشان نیانپۆرە، کە فەرمانشان جە تورکیا و ناوچەکێ سوریا کە تورکیای گێرتێنێرە پنە دریان و جە منبج و دەوروبەرشەنە چەنڎین کەردێ تیرۆرسیێشان ئەنجامێ دێنێ کە جە ئاکامشانە دەیان هاموڵاتیێ مەدەنیێ شەهێدێ و بریندارێ بیێنێ.ژیوانامەو مەلا عەبباس حیلمی کاکەیی

مەلا عەبباس حیلمی کاکەییئی کێن و کۆگەیەن، ژیوانامەکەیش وەزوان گۆران بوانەوە.

مەلا عەبباسی حیلمی کاکەیی (1882_ 1966) (پەی بەدان عەدوو دەروون پڕ قارم چەنی قەوم یۆم دڵ ساف و یارم .. یە عەباس واتەن کەساس بازاڕم پەی کورد گۆران خاس خزمەتکارم)
نامش وە تەمامی (سەی عەبباس کوڕەی سەی وەڵەد کوڕەی سەی وەلی وێزە) ساڵی 1882 چە گەڕەکی موسەڵڵای شاری کەکووک ئاماوە دونیاوە چە نام خێزانیکی ئاینی هەژار، تەمەنش چوار ساڵ موۆ باوەش مەلۆ وەر قاپی رەحمەتی خوا چە تەمەنی شش ساڵان دایەشی مەلۆ وەر قاپی رەحمەتی خوا، بۆیە هاڵۆی شاعیر (سەی سلێمان کوڕەی سەی حەسەن کوڕەی سەی مەجرووم) شاعیر مەوەرۆوە لای یۆش چە شاری موسڵ، ئیتر چە شاری موسڵ شاعیر ئاشنا مۆ وە نوێسنا و وانا، چە تەمەنی توێلەکی مەگێڵۆوە پەی کەرکوک، مەڵۆ وە لای (مەلا زەینەڵ و مەلا فەتۆش کوڕەکانی مەلا حەوێش کاکەیی) فێری نوێسنا و واناش مەکەرا وە پووختی، ساڵی 1925 مەلۆ نام ژیانی هامسەریەوە چەنی خاتوون (عەمەر کناچەی سەی قەڵەندەر) و دووە کوڕە و چۆار کناچەش مۆ ژیانش وە هەژاری جفتیاری وە سەر بەردن، گشت کاکەیی چە لای مەلا عەباس مارەی ژەن بڕێنی بۆیە خەڵک خۆششان گەرەک بێن، دەیان کەس چە وەردەس (مەلا عەباسی حیلمی) فێر نوێسنا و وانا بی وەک سەی حەمە هەیەر و مام حوسین و دەروێش عەلی و حاجی لەتیف و گوڵە خاتوون.
چە دەست نوێسە وڵاوەنەکریاکانش چە لای خانەوادەکەش مەنەن داستانەکانی ( هەفت لەشکر ، بەرزۆ فڵامەرز ، عەزیم شاە ، زۆراو و رۆستەم ، شیرین و فەرهاد ، مەنێژە و بێ ژەن ، خورشید و خەرامان ، حەسەن و حوسین ، قەندیل قەڵا) وە هیممەتی مامۆستا هەردەوێڵ کاکەیی دیوانی(مەلا عەباسی حیلمی کاکەیی) کۆ کریاوە و ئاماوە چاپ چە ساڵی 1984، چە 1966/6/7 زانای ئایینی یارسان رەوانی پاکش ئێمەش وە جگا هاست وچە گۆڕستانی عەلی سەرا گیانش وە خاک سپارد.
وێنەی شاعیر کاری هونەری نێگارکێش گرفتار کاکەییەن
نویسنای: ڕەجەب کاکەیی
سەرچەمە: هەورامان نێتمدرمان دژ بە کودەتاکەو ئاکەپەی 18 ڕووێش پەڕکەردەۋە

جە ئامەد، وان، مێردین و چەنڎین شارێ و ناوچێ تەرێ سەرنیشتو کوردستانی، 18 ڕووێن گەل و پارلەمانتارێ هەدەپە-ی دژ بە کودەتا سیاسییەکەو ئاکەپە-ی و ئەرەگێرتەی شارەوانەیەکان ئینێرە مەیدانەن.

18 ڕووێ جەی ۋەڵتەر ڕژێمە ئەرەگێر و فاشیزمەکەو ئەردۆغانی هەر یەرە شارەۋانیێ گەورە شارەکێ (ئامەد، وان و مێردین)یش گێرتێرە و شارەدارە کوردەکێ هەر یەرە شارەوانیەکەیش جەکارۋستێ و یاگێشانە قەیومێش نیێرە. کودەتاکە هەر جە سەرەتاۋە ڕەت کریاۋە و گەل و پارلەمانتارەێ هەدەپە-ی و ئازادیۋازێ دژش مجێێرە مەیدانەکان و ناڕەزایەتیشان نیشانەدا. دمای دەربازبییەی 18 ڕووان جە کودەتاکەی، هیشتای گەل و پارلەمانتارێ هەدەپەی بە پێشەنگی ئەڎایێ ئاشتی جە ئامەد، وان، مێردین و چەنڎین شارێ و ناوچێ تەرێ سەرنیشتو کوردستانی مەیدانەکێشان چۆڵێ نەکەردێنێ و ڕووانە بە چالاکیێ جۆراوجۆرێ دژ بە کودەتاکەی مدرێنێۋە.
جە چالاکیێ و ناڕەزایەتیەکانە، گەل و پارلەمانتارێ هەدەپەی جەخت مەکەرانێۋە؛ تا شارەۋانیەکێ جە قەیومە ئەرەگێرەکان ڕزگارێ و ئازادێ نەکریانێۋە و ماف پەی گەلی و شارەدارە جەکارۋزیاکان نەگێڵۆوە، دەستبەردارێ چالاکیێ و ناڕەزایەکان نمەبانێ و مەیدانەکان چۆڵێ نمەکەرانێ. جە چوارچێۋەو ناڕەزایەتیەکانە جە وەردەمو بارەگاکانو هەدەپە-یەنە چالاکیێ نۆبەتو دموکراسیی ئەنجامێ مدریانە و هەر ڕووێۋە ژمارێۋ هاموڵاتیێ و پارلەمانتارێ هەدەپەی بەشدارێشان مەبانە. جەسەرجەم چالاکییەکانە پانکارتێ و لافیتێ بەرزێ کریێنێۋە کە سەرشانەۋە نۋیسیان، (شارەۋانیەکێ و هامشارەدارەکێشان خەتەی سورەمانە - سیستەمو هامسەرۆکایەتی خەتەی سورەمانە قەیومەکان بڕەمدێنە ژەنی ئامێ - شارەوانیەکێ و شارەدارەکێشان ئیرادەمانێ - شارەواریەکان ئازادێ مەکەرمێنە).
جە چالاکییەکان ئاماژە بە ئانەیە دریا کە نەک تەنها جە کوردستان، بەڵکو جە ئەستەنبوڵ، ئەنقەرە، ئزمیر، مێرسین و چەندین شار و ناوچێ تەرێ تورکیا ئەرەگێرەتەی شارەوانیەکان ڕەت مەکریۆنەۋە و چالاکیێ پەشتیۋانیێ پەی ئیرادەو گەلو کوردی ئەنجامێ مدریانە. پارلەمانتارێ هەدەپەی ئاکەپە-شان وریا کەردەۋە، بە کودەتا نەک ئەنجام بەدەست نمەۋزیۆنە، بەڵکو ببۆنە بەسەرەوەرەو ئاکەپەی و ئەی جۆرە کەردێ کۆتایی بە دەسەڵاتداری ئاکەپەی و ئەردۆغانی باۋەرۆنە. پارلەمانتارەکێ ئاشکراشان کەرد: تا ئاکاتە کە شارەۋانیەکێ ئازادێ مەکریانێ و شارەدارەکێشان مەگێڵانێۋە سەرو کارەیشان، جە کوردستان و تورکیا و تەنانەت جە بەرو وڵاتی درێژە بە چالاکییێ و کۆشایشی ئازادی مڎانە و ڕا نمەڎانە ئاکەپە - مەهەپە و ئەردۆغان - باخچەلی بەمەرامەکانشان بیاوانە کە خوڵقنای ڕژێمێۋی دکتاتۆری و تۆتالیتارەن جە تورکیانە.
هەڵبەتە ڕووانە جە پەراۋێزو ناڕەزایەتیەکانە، چەندین چالاکیێ هەمەڕەنگێ هونەریێ و ئەدەبیێ و گۆرانیێ و سردوێ پێشکەشێ مەکریانەکۆرۆنا تا ئیسە بێچارەسەرەن و 120 هەزار کەسێ هۆرگێرێشەنێ

جە جیهانەنە نزیک بە 120 هەزار کەسێ (Covîd-19)یەنێ و نزیک بە 5 هەزراێشان گیانشان جەدەستدان و تا ئیسە زیاتەر جە 600 پەیجۆرێ زانستیێ پەی نەوەشیەکەی کریێنێ و زاناکێ مەواچان: دروستکەری دەرمانی پەی چارەسەری کۆرۆنا-ی 12 تا 18 مانگێ کاتش گەرەکەن.

پەتا یان نەوەشی (کۆرۆنا ڤایرۆس)ی ساڵەو 1965 کرستیانی ئێزیاوە و چەنڎین جۆرێش هەنێ کە زیاتەر ئاژەڵێ گواندارێ و باڵندێ تووشێش بانێ. بەڵام 7 جۆرێ جە ڤایرۆسەکەی هەنێ کە مرۆڤی تووش مەکەرانێ و دماینشان (Covîd-19)ن کە مانگەو دیسامبەرو 2019ی جە شارو ووهان-و چینی-ی سەرشهۆردان.
بە پاو دمایین زانیاریەکان، جە جیهانەنە نزیک بە 120 هەزار کەسێ هۆرگێرێ (کۆرۆنا ڤایرۆس-Covîd-19)یەنێ و نزیک بە 5 هەزراێشان گیانشان جەدەستدان و نەوەشیەکە سات بەسات پەتا ئاسا تەشەنە مەکەرۆنە. ڤایرۆسەکە زیاتەر کەسانێ تووشێش مەبانێ کە تەمەنشان ئینا میانو 45 تا 56 ساڵییەنە. بەڵام مەتەرسی فرە گەورە سەرو ئا کەسانەوە هەن کە تەمەنشان جە 65 ساڵێ زیاتەرەن یان کەسانێوە کە هازی و وەرگیری جەستەیشان لاوازەن یاخود نەوەشیێ درێژخایەنێشان هەنێ. جە حاڵەتی فرە دەگمەنە نەبۆنە نەوەشیەکە تووشو زاوڵان نمەبۆنە.
شارەزێ نەوەشیەکەی مەواچانێ: 4 تا 5 ڕوێنە نیشانەکێ نەوەشیەکەی بەربگنانێ، بەڵام بڕێ جارێنە پنەوازی بە 14 ڕوان هەن تا نیشانەکێش بەربگنانە. ڤایرۆسەکە جە ڕاو پژمەی، کفەی، تەوقەکەردەی جە کەسێوی پەی کەسێویتەری مەفاڕیۆوە، یان بەکاربەردەی کەلوپەلێ کەسی تووشبییەی یان ئا کەلوپەلێ و ئامێرێ کە جە ڕاو کەسی تووشبیەی ئالودێ ڤایرۆسەکەی کریێنێ بە خێرایی مەفاڕیۆوە. کۆرۆنا بەگردی جە بەرو لاشەیەنە چەنڎین سەعاتێ و دلێ جستەی بەهێزیەنە 24 سەعاتی مەژیۆونە و ئەگەر جەستە بەهێز ببۆنە زاڵ مەبۆنە سەرشەرە. چونکە کۆرۆنا جە ڤایرۆسەکێ تەرێ کە هەڵامەتی تووشو مرۆڤی مەکەرانێ لاوازتەرەن و قوربانیەکێش کەمتەرێنێ، بەڵام تەشەنەکەردەکەیش جە ڤایرۆسەکێ هەڵامەتی هەر فرە خێراتەرەن. قوربانیەکێ ڤایرۆسەکەی جە وڵاتێو پەی وڵاتێوی تەری جیاوازێنێ. جە ئارۆنە چین، ئێران و ئیتالیا ئینێ ڕیزبەندی یەکەمو تووشبییەی ڤایرۆسەکەیەنە و فەرتەرین قوربانیێ نەوەشیەکەیشان هەنێ.
پەی دلێنەبەردەی فایرۆسەکەی تا ئیسە زیاتەر جە 600 پەیجۆرێ زانستیێ پەی نەوەشیەکەی کریێنێ، بەڵام مەخابن هیچ دەرەنجامێوی ئەرێنیشان ونە نەکەوتەنەوە و زاناکێ کە بەشدارێ پەیجۆرەکانێ مەواچانە: دروستکەری دەرمانی پەی چارەسەری کۆرۆنا-ی پەنەوازیش بە 12 تا 18 مانگێ کاتی هەن. هەرپاسە ئاشکراشان کەردەن: ڕاستەن ڤایرۆسەکە بە گەرما هەستیارەن و وڵاتێ ئەفریقای و ئوسترالیای کەمەتەرین تووشبیێشان هەنێ، بەڵام بەهیچ دیار نییەن ڤایرۆسەکە بە تەمامی بە گەرمای بەرز دلێنەبشۆنە. بسیچشان جە ئانەیە کەردەن: کەسی تووشبییە دمای ئانەیە چارەسەریش هۆرگێرت ئاستەمەن پەی جاری دووەمی تووشو ڤایرۆسەکەی ببۆنەوە.
ڕاکارەکێ وێپارێزنای جە نەوەشی کۆرۆنای:مدرامان دژ بە گۆشەگیری ئیمرالی یەرەمین شەهیدش ۋنەکەوتەۋە

جە زیندان-و گەزبەی جە تورکیا، "ئایتن بەچەت" ژەنە بەندکریێ کوردی بە ئەنجامدای چالاکی دژ بە گۆشەگیری ئیمرالی شەهیدە بییە و بییە بە یەرەمین شەهیدەو ئا مدرامانییە کە دژ بە گۆشەگیریەکەی ئەنجام مڎریۆنە.

ئارۆ جە زیندان-و گەزبەی جە تورکیا، "ئایتن بەچەت" ژەنە بەندکریێ سیاسییەو کوردی، دژ بە گۆشەگیرکەردەی ڕێبەر و گەلو کوردی عەبدوڵا ئۆجالانی، چالاکی گیانبازیش ئەنجام دان و جە ئاکامشەنە شەهیدە بیێنە. دمای ۋەڵاوبییەی هەۋاڵەکەی، پارێزەرو ئایتەنێ سەردای زیندان-و گەزبەیش کەردەن و کاربەدەستێ زیندانەکەی پنەشان ۋاتەن؛ ئایتەنە بە وێ-هۆرئاۋێزنای گیانش جەدەست دان. بەی تەورە ئایتەنە بییە بە یەرەمین شەهیدو ئامدرامانەیە کە 4 مانگێن بە پێشەنگی لەیلا گوڤەن و ناسر یاگیزی و بەشداری هەزاران کەسان جە کوردستان، تورکیا و جیهانەنە دژ بە گۆشەگیر ئیمرالی ئەنجام مدریۆنە.
ۋەڵتەر جە 17و ئاداریەنە، جە زیندان-و تیگریداغی جە تورکیا، بەندکریاو سیاسیی کوردی "زولکوف گەزەن" بەهەمان شێوە بە چالاکی گیانبازی شەهید بییەبێ و جە شوباتی ۋیەردێچەنە جە ئەڵمانیا "ئوگور شاکار"ی وڵاتپارێز چالاکی گیانبازیش ئەنجام دابێ و دەرنجامشەنە جە 22 ئاداری گیانش جەدەست دابێ.جە هەولێر بڕیار موحەمەد پەیامکیانەرو ڕۆژنیوزی دەستگیر کریا

جە هەولێر بڕیار موحەمەد پەیامکیانەرو ڕۆژنیوزی دەستگیر کریا و کەسوکارەکەش و ئاساییش دەستگیرکەردەکەشان پەشتڕاست کەردەنەۋە.

ئارۆ چوار شەممە، جە شارو هەولێری جە بەردەۋامی فشاری و ئاستەنگی دروستکەردەی پەی دەستگا و سازییە یاۋنەرییە ئازادەکان، ئاساییشو شارەکەی (بڕیار موحەمەد) پەیامکیانەرو ئاژانسو ڕۆژنیوز-یش دەستگیرکەردەن. نامبریا ڕووێ جەی وەڵتەر ڕاۋەبەری ڕۆژنیوزیش ئاگارداکەردەبێۋە؛ "جە شارچەو تۆپزاوای ئاساییش یانەو باۋانیش ئاگادارکەردەن تا سەردای ئاساییشی بکەرۆنە. پەیوەست بە ئانەیە سەرسەبای ئارۆی سەردای ئاساییشیش کەردەن و دماتەر پەیوەندیش بە هامسەرێش کەردەن و ۋاتەنش ئاساییشی دەستگیر کەردەن". ئیتر دمای ئانەیە هیچ سۆراخێش نییەن و مۆبایلەکەش ۋزیانەرە.
ڕۆژنیوز سەبارەت بە دەستگیرکەردەکەی پەیوەندییش بە (د. تاریق نوری) ڕاۋەبەرو ئاساییشو هەولێری کەردەن و ئاڎ بانگەشەشە کەردەن؛ "بڕیار موحەمەد ۋەڵەتەر پێشمەرگە بییەن و سەرو ئانەیە دەستگیر کریان". بەڵام کەسوکارو دەستگیرکریاکەی ڕەتش مەکەرانێۋە بڕیار پێشمەرگە بییەبۆنە و ئاشکراشان کەردەن؛ "کوڕەکەشان جە سەردەمو داعش-ینە ۋەرپرسیارو یاۋنەری (مەدیا) یۆ جە فەرماندەکانو پێشمەرگەی بییەن و دماتەر جە 2016نە داۋاش ۋنە کریان بە فەرمی ببۆنەبە پێشمەرگە، بەڵام ئاڎ ڕەتش کەردەنەۋە و نەبییەن بە پێشمەرگە و سەروئانەیە جە کارۋزیان و جە ئا وەختەوە تائیسە هیچ پەیۋەندیێش بە پێشمەرگەیەۋە نەمەن".
دەستگیرکەردەو (بڕیار مەحەمەد)ی جە سەوەختێۋەنە ئەنجام دریان کە ماۋێۋەن جە پانیشتو کوردستانی بەتایبەتی جە هەولێر و ناوچەکێش دەستگا و سازیێ یاۋنەریێ ئازادێ ڕووبەڕوو فشاری فرەی بیێنێۋە. یەک مانگ جەی ۋەڵتەر زوبێر برادۆستی، پەیامکیانەرو ڕۆژنیوزی جە برادۆست دەستگیر کریابێ و تا ئیسە چارەنۋیسش نادیارەن و ئاساییش ئامادە نییەن سەبارەت بەنامبریا هیچ زانیاریێ بڎۆنە.گەنجێ سۆسیال دیموکراتۍ سویدی داۋاو پارێزنای ڕۆژاڤای مەکەرانێ

گەنجێ سۆسیال دیموکراتۍ سویدی کە پارتەکەشان (SSU) بەشدارەن جە حکومەتەنە، داۋاشان جە حکومەتەکەیشان کەرد: "تا چەک بە تورکیای نەڤرەشۆنە و ڕۆژاڤاو کوردستانی جە هێرش و هەڕەشەکێ تورکیای بپارێزنۆنە.

هەڕشەکێ تورکیا دژ بە ڕۆژاڤا (وەرنیشت)و کوردستانی کارۋەدای و ناڕەزایەتیێ جیهانیش شۆنیەر ئامێنۍ و داۋا مەکریۆنە چەک بە تورکیای نەڤرەشۆنە و ڕۆژاڤاو کوردستانی جە هێرش و هەڕەشەکێ تورکیای بپارێزنۆنە. جە چۋارچێۋەنە مارتینا هیدرینوس، لۆڤیسا پیترۆسۆن و ژاکۆب نیلسۆن جە ڕاۋەبەری هەرێمو (ستۆکهۆلم – کۆنگشۆلمەن)ی سەر بە یەکێتیى گەنجانو پارتو سۆسیال دیموکراتى سویدی (SSU) کە پارتەکەشان بەشدارەن جە حکومەتی سویدیەنە، دمای کۆبییەشان کە هیزی هەینی ئەنجامشان دابێ، دژبەری وێشان پەی هێرشێ و هەڕەشەکێ تورکیای دژ بە ڕۆژاڤای نیشانە دان.
گەنجێ سۆسیال دیموکراتۍ سویدی جە ڕۆچنامەو (ETC)ییەنە ئا دژبەرەیشان ۋەڵاوکەردەنەۋە و سیاسەتی پەیڕەو کریاو حکومەتو سویدی ۋەرانۋە بە تورکیای بە تونڎی ڕەخنە کەردەن و دەستنیشانشان کەردەن: "سەڎەنە 40 جە ڕاۋەبەری ڕۆژاڤای جە ژەنێ پێکمەیۆنە و ژنی و سەرجەم پێکئوماکێ ئاگەیە وڵاتی مەرابێ ڕاۋە و ئاڎێ دژ بە داعشی، ئەلقاعدەی و هامشێۋەکانشان جەنگیێنێ وکۆشیێنۍ و شایستەو دەستوەشی و پەشتیۋانییەنێ. هەڕەشەکێ ئارۆو تورکیای دژ بە ڕۆاڤای هامشێۋێ هەڕەشەکێ 2018و تورکیایەنێ دژ بە عەفرینی و پنەۋازی هەن حکومەتی سویدی ڕاگیری جە کەردەیی کەردەی ئا هەڕەشا بکەرۆنە و ڕا بە تورکیای نەڎۆنە هێرش بەرۆنە سەرو ڕۆژاڤای. چونکە ئەگەر هەن چەنی جە عەفرین خەڵکیشان کۆمەکوش کەرد، موڵک و ماڵ و سامانو خەڵکی تاڵان کریا، خەڵک ئەڕفانیا، ژەنی برێ و بازارەکانە کۆیلەئاسا ۋرەشیێ، ئارۆچ هەمان کۆمەڵکوشی و ئا کەردە چەپەڵێ جە ناوچە جیا جیاکێ ڕۆژاڤاو کوردستانی دووبارێ و چەند بارێ بکریانێۋە".
گەنجێ سۆسیال دیموکراتۍ سوید ئاشکراشان کەردەن: "بە بەردەۋامی-دای وڵاتەکەیشان بە ۋرەتەی چەک و تفاقی سەربازی بە تورکیای بەشداری بییەن جە ئا تاوان و کەردە چەپەڵانە کە تورکیا ئەنجامشان مەڎۆنە و مشیۆم سوید یاساکێ ۋرەتەی چەکی فاڕۆنە، ئەگەر ئانە نەکریۆنە ئاوەختە سوید نمەتاونە بانگەشە بکەرۆنە وڵاتێۋی ئاشیتوازەن و ڕاستەووێ پەشتیۋانیش جە کوشت و بڕو ئانزانەکان و ئەرەگێرتەیی تورکیا مەکەرۆنە".
جە کۆتایینە ڕاۋەبەری هەرێمو ستۆکهۆلم – کۆنگشۆلمەنی سەر بە یەکێتیى گەنجانو پارتو سۆسیال دیموکراتى سویدی (SSU)، داۋا جە حکومەتی سویدی مەکەرۆنە: "تا پەی پارێزنای وێڕاۋەبەری دیموکراتی ڕۆژاڤاو کوردستانی درێخی نەکەرۆنە و چێشش جە دەست مەیۆنە ئەنجامش بڎۆنە و ڕاگیری جە کەردەیی کەردەی هەڕەشەکێ تورکیای بکەرۆنە".ئاماری فەرمی: بێکاری جە ئێران نزیک بە 11٪ و جە وەرهۆرزو کوردستانی 20٪ەن

ئاماری فەرمی ئێران-ی بێکاری جە ئێران نزیک بە 11٪ و جە وەرهۆرزو کوردستانی نزیک بە 20٪ دەستنیشان کەردەن، بەڵام ئامارێ نافەرمیێ ڕێژەکەشان جە ئێران بە 30٪ و جە وەرهۆرزو کوردستانی بە 45٪ وستەن ڕووە و هەڵبەتە بێکاریەکە چەنی ئامای کۆرۆنا-ی فرە زیاتەر بییەن.

میانگەو فەرمی ئامارو ئێرانی سەبارەت بە ڕێژەو بێکاری جە ئێرانەنە ئامارش وەڵاو کەردەنەوە و جە میانشەنە ئاشکرا کریان: " بێکاری و بێهەرمانی جە ئێران-ەنە ڕوو بەهۆرکێشیایەن و میانگینو بێکاری یاوان بە 10٫6٪". بەڵام هەمان ئامار بێکاریش جە پارێزگاکێ ئیلام-ی و سنە-ی سەر بە وەرهۆزۆ کوردستانی بە 20٪ دەستنیشان کەردەن کە ڕێژەکە 2 جارێ زیاتەرەن جە پارێزگاکێ تەرێ ئێرانی. بەپاو هەمان ئاماری جە بێکاریەنە پارێزگاکێ تەرێ کوردستانی چوون، ئورمیە و کرماشان بارودۆخشان جە پارێزگاکێ تەرێ ئێرانی فرە خراپ تەرەن و دمای سنەی و ئیلامی ڕیزبەندەنە یاگێشان گێرتێنە.
بەڵام ئامارێ نافەرمیێ ڕێژەو بێکاریەکەیشان جە ئێران بە 30٪ و جە وەرهۆرزو،کوردستانی بە 45٪ وستەن ڕووە. هەمان ئامارێ نیشانەش مڎانێ کە جەوانێ تەمەن 18 تا 35 ساڵانێ کە هازی سەرەکی کار و هەرمانێنێ 30٪شان بێهەرمانێنێ. هەر پاسە 50٪و بێکارەکان ئا کەسێنێ کە وانایشان تەمامنان و خاوەن بڕوانامێ قۆناخە جیا جیاکانو وانایەنێ و دەرفەتەکێ کارکەردەیشان پەی فەراهەمێ نەکریێنێ.
هەڵبەتە ئامارەکە باسش جە بێکاری تەنها تا پایزی ویەردەی کەردەن و بێگومان جە ئیسەنە و دمای سەرهۆردای و تەشەنەکەردەی نەوەشی (کۆرۆنا)ی ئامارەکەی فرە زیاتەر بییەن.ڕوٙی جەهانی زوانی ئەڎایی

چڕوٙی جەهانی زوانی ئەڎایی ڕۆژی جیهانی زمانی دایک (روز جهانی زبان مادری) الیوم العالمى للغە الام (International Mother Language Da ).

زوان پایێوەن جە پایە گرنگەکا پەی ئەشناسای تاکی، فیسپەگای، میللەتی، نەتەوەی، بە ئەشناسای زوانی تاومیٛ نەتەوەکا، کەسەکا، میللەتەکا جە یوی جیابکەرمیٛوە.
زوان ئامڕازێوەن پەی:
ئاشتەوایی و پیٛوەرە ژیوای. نونگەو وەڵکەوتەیی و گەشە کەردەی و دروسکەردەی شارستانیەتین. ئەنەیاوای ئەو ڕووداوەکاو جەهانی و بەستەیشاوە بە ناوچەکاو تەریوە. – گیٛڵنایوٙ ویەردەی (میٛژوو) و ئیسای و ئیٛستەیوٙ پەیلوای و ویروٙکەردەی پەی دماڕوٙی. پەیوەندی و ئاموٙ شوٙ و تیٛکەڵاوی کەردەی هەنترینی بە هوٙو زوانیوە بونە، ئینەیچ بوٙ بایسو ژڵیٛویای و وەڵکەوتەی، پاسەبوٙ فرە زوانی یانی بیەی ویارێوە فراوانتەریٛ پەی زوانەکا تا بە ئازادی کارو چالاکی ویٛشا کەرا. تا زانیاریەکشا فاڕاوە چەنی یوترینی. زوان نەبیێ تاریخیچ نەبیٛ، زوان نەبیێ ڕادویٛن و تەلەفزیوٙن و ماهوارە نەبیٛ، یانی زوان نونگەن پەی دیارکەوتەی فرەو چیٛوەکا ژیوای ئانزانی. یوٙنسکوٙ و زوانی ئەڎایی꞉
چی باروٙ یونسکوٙ (کوٙنگرەو گردینی نەتەوە یوٙگرتەکا پەی پەروەردەی و زانستی و ڕوٙشنویری) داوا کەروٙ ئەو گردو دەوڵەتا جەهانی و ئەرەمەرزیاکا نەتەوە یوٙگرتەکا، ڕیکوزیاکا فیسپەگای مەدەنی و دەزگا زانستیەکا و خەیر وازەکا و گرد لاییٛ پیٛوەند داری کە چالاکی و هەوڵوتەقەلا زیاد کەرا پەی بەهادار کەردەی و پاڵپەشتی و زامنکەردەی پاریٛزنای زوانەکا، بەتایبەت ئا زوانیٛ کە هەڕەشیٛ فەوتیایشا ئینا سەرۆ.
زوانەکیٛ چی زەمانیچەنە ئینیٛ فوتیاینە، چون دلیٛ دنیاو جەهانگیریەنە، فرەو زوانەکا دەرەتانشا کەم بیەنوٙ پەی وانای و فیٛربیەی، زوانە باڵا دەسەکیٛ ئەویشا تەری کپیٛ کەراوە، هەرچنڎ یونسکوٙ هەوڵیٛ مدوٙ پەی زیندە گیٛرتەی زوانەکا.
گر ساڵیٛ یونسکوٙ ئاهەنگەی تایبیٛ سازە مڎوٙ پی بوٙنەو. ئیساڵیٛج 2019 بارەگاو یونسکوٙی ئاهەنگەی تایبەتە بەروٙ راوە. ئینەیچ تاقە نیازو مەبەستو یونسکوٙین پەی پاریٛزنای فرەزوانی و فرە کەلتوری.
ساڵەو 19/2/2009 یونسکوٙ ئەتڵەسیٛش وەڵا کەردەنوٙ دەربارەو زوانەکا هەکە ئینیٛ جە حاڵ و فوٙتیایینە ماچوٙ: نزیکەو 7000 حەوت هەزار زوانا هەنیٛ، و ئیسا خەریکا %43 زوانەکا دلیٛنە بشان هەتا کوٙتایی ئی قەڕنیە.
پی جوٙرە دەسەبەندیشا کەروٙ” 2500 زوانیٛ ئینیٛ وەرو دەمو فوتیاینە، بە چنڎ حاسیٛوە دیاریشا کەروٙ꞉
یوەم : زوانە فشوٙڵەکی ژمارەشا 607 زوانینی
دووەم꞉ زوانەکیٛ هەکە ئینیٛ چیٛرو تەرسیٛنە ژمارەشا 632
یەرەم ꞉ زوانەکیٛ تەرسەی فرەتەرشا ئینا سەروٙ ژمارەشا 502
چوارەم ꞉ زوانەکیٛ هەکە گیانمدا،گیان کەنشت کەرا ژمارەشا 573
پەنجەم: زوانە مەردەکی꞉ ژمارەشا زیاتەر جە 200 زوانا فوٙتییٛنی جە سالەو 1950 یوە
چی ئەتەڵەسو زوانانە( هەورامی و زازاکی ) باس کریان هەکە خەتەرو فوٙتیاشا ئینا سەرۆ.
هەرپاسە بە پاو راپوٙرتەکا یونسکوٙی کە بەفارسی وەڵاو کریانوٙ ، ئەتڵەسو زوانە (نزیک ئەو فوٙتیاکاوە) هوٙرگیریان، ماچوٙ ئیراننە 24 زوانی ئینیٛ حاڵ و فوٙتیاینە، تائیسا دوویٛ زوانیشا بە تەمامی مەردیٛنیٛ و کەس قسیٛشا پەنە مەکەروٙ، یەریٛ زوانیشا تەنیا پیرەکیٛ قسیش پەنەکەرا، گەنجو زاروٙلە مەزاناش، ژمارەو ئا کەسا هەکە قسیٛشا پەنەکەرا (60-200 ) کەسیٛنیٛ، ئی پەنج زوانە ئینیٛ سەرنیشت و وەرپر و ئیرانیوە، هەرپاسە دلیٛڕاسەو ئیرانینە دوویٛ زوانی تەر بەتەمامی ئینیٛ خەتەرو فوٙتیایینە چون تەنیا پیرەکیٛ قسیش پەنە کەرا و زاڕوٙلەکیشا فیریٛ نەبینی، جەدریٛژەو راپوٙرتەکەینە ماچوٙ 14 زوانی تەر ئینێ تەرسەو دلیٛنە شییەنە، یوٙ چانیشا هەورامین، هەکە ماچوٙ 23000 هەزار کەسیٛ قسیش پەنە کەرا و زاڕوٙڵەکیشا یانەنە پیسە زوانی ئەڎایی فیریش نمەبا ( من گومانم هەن چی راپوٙرتیە بەتایبەت سەرو هەورامانەکەیما د.گولپی ) ، هەرپاسە باسو زوانی دوڕی زەردەشتی و پشا کردی هەکە یاگیشا لای واری ئیرانیوە دیاری کریان، یەریٛ زوانیٛ تەریچ ماچوٙ زیانی فرەشا وەنەکەوتەن” ترکی خوٙراسانی ، جە دمایی راپوٙرتەکەینە بەفارسی نویسیان (همە زبان ها بە یک اندازە حق زندگی دارند ) یانی گرد زوانەکیٛ پیٛسەو یوٙی مافو ژیوایشا هەن..!!!!
All languages are equally entitled to life) ) یحق لجمیع اللغات على قدم المساواە فى الحیاە…
ئی دروشمیٛ هنەو یوٙنیسکوٙین، وەلی زوانە دوٙلەمەند و سەردەسەکی گوٙششا نیا چی قسیٛوە.
ئی فوٙتیایە کارەساتیٛ ئانزانین کە قەرەبوو نمەکریوٙوە، 30سالی دماین فرەتەرو زوانەکا فوٙتییٛنیٛ بەنونگەی جیاوز، پیٛسە:
یوەم / وەختیٛنە زوانەکەت سەر بە کوٙمەڵیٛ گولانەی بی و چەنی چننەها زوانا تەری تیٛکەڵاو بی , ئیتر ئانە بوٙ بایسو قسیٛکەردەی بە زوانەکا تەری کە جە زوانەکەو توٙ فرە تەریٛنیٛ( کەمینە و فرەینە)، نمونە ژەن و ژەن وازی و تیٛکەڵاوی کوٙمەڵایەتی.
دووەم / وەختیٛنە تیٛکەڵاوی چەنی زوانیٛ تەری کەری هەکە ئا زوانە خاوەن پایەی ڕوٙشنویری و فەرهەنگی و ئابوری بەرزتەری بوٙ، ئیتر گەورەکیٛ وەرو ئانەی پلەو پایەی ئابوری و کوٙمەلایەتیشا جەدەس نەدا، فشار وزا سەرو زاڕوٙڵەکاشا کە پا زوانە دوٙڵەمەندەیە وانا و زوانی ئەڎایی ویٛشا وزا لاوە.
یەرەم / سیاسەت و دەوڵەتداری نەتەوە سەردەس و داگیرکەرەکا پاسەش واستەن کە گر وەختیٛ زوانو ویٛشا سەپنا ملو کەمە نەتەوە و بن دەسەکارە ، جە ڕاوەبەردەی کارو بارو دەوڵەتیەنە پەروەردە و فیٛرکەردەینە، ئیتر پی جوٙرە زوانی ئەڎایی کاڵ بوٙوە.
ڕیٛکوزیاو یوٙنیسکوٙی جە ئەرەنیشتەو ڕوٙ 17/11/1999 ینە بڕیارو ڕوٙ جەهانی زوانو ئەڎاییش دا، وە جە ساڵە و 2008 ینە بە فەرمی نەتەوە یوٙگرتەکا پشتیوانی ئی بڕیاریٛشە کەردەو نامیش نیا سالەو زوانەکا، بە مەبەستو پەشتگیری کەردەی فرە زوانی و فرە کەلتوری، چون زوانەکیٛ پایگیٛوە گرنگشا هەن جە بەرنامەکا یوٙنسکوٙینە، فرەزوانی یانی هوٙشیاری زیاتەر سەرو زوانە جوٙراوجوٙرەکا، یاواینە ئەو یوٙترینی و فاڕ و جمەو کەلتورە جیاوزەکا.
پەوکەی یوٙنسکوٙ خاستەرین ڕا چارەش نیارە پەی پەشتگیریی و گەشەدای بە زوانەکا، ئاڎیچ دیاری کەردەی ڕوٙ جەهانی زوانی ئەڎایی بیٛ ،هەتا گردو زوانەکا چی ڕوٙنە بتاوا زەماونەو یاڎگیری و چالاکی هەمە جوٙر پەی زوانەکەیشا سازبڎا .
ڕوٙو زوانی ئەڎایی چەنی پەیڎابی؟
پەی ڕیٛز نیای ئەو قوربانیەکا خەڵکو بەنگلادیشی پەی زوانەکەیشا هەکە ڕوٙ 21/2/1952 داشا، قەرار دریا کە گرد ساڵیٛ ڕوٙ 21/2 کریوٙ بە ڕویٛ جەهانی ساڵیادو زوانی ئەڎایی جە سەرتاسەرو جەهانینە.
دماو ئازادی و ویٛسەری هیندستانی چیردەسو ئینگلیزینە( 15/8/1947 )،هامکات ڕویٛ وەڵتەر 14/8/1947 پاکستانیچ ویٛسەری و ئازادی ویٛش جاڕدا. پاکستان دوویٛ زوانیٛش چەنە بیٛنیٛ پەی قسەکەردەی ( زوانی ئوٙردو و زوانی بەنگالی) بەلام زوانی ئوٙردو زوانی رەسمی دەوڵەتو پاکستانی بیٛ، بەشو وەرکەوتو پاکستانی بە زوانی بەنگالی قسیٛ کەریٛنیٛ (ئیسەو بەنگلادیشی).
وەنیاریٛ کوٙلیژو پزیشکی زانکوٙو دەکای پایتەختو بەنگالی ڕوٙ 21/2/1952 دەسشا کەرد مانگیٛرتەی و ویٛنیشاندای ناڕەزایی دژو ئانەی کە بەزوانی ئەڎایی ویٛشا نمەوانا، ئیتر پوٙلیس تەقەش کەرد ئەو وەنیارەکا بڕیٛشا کوشتیٛ. ئینە بی بایسو ئانەی دەوڵەتو پاکستانی ددان بنیوٙ زوانی بەنگالیرە پیٛسەو زوانی دووەمی جە پاکستانەنە، دماو ئازادی و جیا بیەیوٙ بەنگلادیشیجە ساڵەو 1971 ی، داواش کەردە ئەو نەتەوە یوٙگیٛرتەکا کە ئی ڕوٙیە بنیوٙرە بەڕوٙ زوانی ئەڎایی.
دماو ئازادی موٙنوٙمینتیٛوە پەی یادەوەری شەهیدەکاو زوانی نریانەرە وەردەمو کوٙلیژو پزیشکی دەکاینە بەنامیٛ ( موٙنوٙمیٛنتو مەنار) ی، ئەر سەرنجە دەیمی نەتەوەو بەنگالی ونیشا بەخشا تا بەزوانی ئەڎایی وانا.
ڕوٙ 16/5/2007 نەتەوە یوٙگرتەکیٛ بڕیاریٛشا دا هەکە گرد میللەتیٛ و نەتەویٛ مەشوٙ بە زوان و ویٛشا بەئازادی قسیٛ کەرا و بوانا و پاریٛزناش، و ساڵە و 2008 یش نیارە بە ساڵەو زوانەکا جەهانی، تا نەتەوەکیٛ سەرزەمینی سودمەندیٛ و بەهرە ورگیٛرا جە فرە زوانی و فرە کەلتوری ویٛ گونجنای چەنی یوٙترینی.
هەرپاسە مەشوٙ نەتەوە یوٙگرتەکیٛ و لایەنە پیٛوەند دارەکیٛ هەرمان و چالاکی چڕ و فرە ساز بدا پەی ڕوٙ زوانی ئەڎایی، هەکە ڕەنگدایۆ بوٙ سەرو زوانەکا بەتایبەت ئا زوانیٛ هەکە هەڕەشیٛ فوٙتیایشا هەنە سەرۆ، تاکو بوٙ بە پاڵپەشتێوە قایم پەیشا.
هیچ بەڵگیٛوە وەردەس نیا هەکە سەلەمنوٙش وانای بە زوانی ئەڎایی جە وڵاتە فرە نەتەوەکانە بوٙ بایسو هەرەشا پەی ئەمنی قەومی.
جە ساڵەو 2000 یوە زەماوننەو زوانی ئەڎایی جە فرە و وەڵاتا دنیاینە سازە کریوٙ روٙ 21/2 یٛنە ، زوان بە قوەت تەرین ئامرازا پەی پاریٛزنای کەلتوری و شارساتنیەتی، یاردی دەرا پەی گەشەو ڕوٙشنویری و کەلتوری هەمە جوٙرو میللەتە جیاوازەکا سەرزەمینی، وەڵا بیەیۆ کەلتوری دلیٛ نەتەوەکانە یانی هوٙشیاری زیاتەر سەرو گردو زوانەکا، یانی پەیڎا بیەی گیان و تیٛکەڵاوی و هامکاری و چەنەویەردەی.
نمونە سەرو فرە زوانی꞉
مەنەیوٙ زوانی و پاریٛزنیاش جە فوٙتیای گنوٙ سەرو بڕیارەو ئەنداما ئا نەتەوەیە، خەڵکەکەیش، ئەگەر ویٛشا گەرەکشا بوٙ نمازا دلیٛنە بشوٙ، ئەگەر گوٙش نەدا دلیٛنە مشوٙ.
شش زوانیٛ سەرینییٛ جە نەتەوە یوٙگرتەکانە قسیٛشا پەنە کریا و بەڵگە نامەکیٛشا پەنە منوسیا( ئینگلیزی، فەرەنسی، ڕوسی، ئیسپانی، چینی، عەرەبی ) کە جە ساڵە و 1946 یوە بڕیارش سەر دریان.
زوانو کوردی جە ئیران و تورکیاو سوریانە بە زوان ئەژمارش نمەکەران، یام چەمڎاریش ئینا سەروٙ، چوون بەهیچ شیٛویٛ بە فەرمی و بە یاسا نەسەلمیان دلیٛ ئا یەرە وڵاتەینە. سەراوننو کوردسانی دەولەت و تورکی ماوە و زیاتەر جە سەڎ ساڵان نمازوٙ کەس بەزوانی ئەڎایی قسیٛ کەروٙ،گیٛرتەی و زیندانی کەردەی بوٙ بەنسیبو هەرکوردیٛ کە بە زوانی ئەڎایی ویٛش وات و واچ کەروٙ، ئینە بە یاسیٛوە زاڵمانیٛ ملوٙ ڕاوە، وەرکەوت و کوردسانی، وەلاتو ئیرانی زوانی فارسی باڵادەسا و کەس پەیش نیا بە زوانی ئەڎایی ویٛش وانوٙ، جە وەرپڕو کوردسانی ئەسلەن چیٛویٛ نەبیەن بەنامیٛ کوردیوە، تەنانەت جە هەویە و ئەشناسنامەی بیٛ بەشیٛ کرییٛنیٛ، چ جای قسەکەردەی و وانای، مەیمیٛ لای واری کوردسانی(پانیشت) ،چیٛگە خەریکا هومیٛدێوە پەیدا بیەن پەی زیندە بیەوەی زوانی ئەڎایی، هنو کورد زوانەکا، نەک زوانی هەورامی.
داخەم مەشوٙ هەڵای هەریٛمو کوردستانی هەکە ماوەو ویسونوٙ ساڵان دەسەلاتیٛ ویٛ راوەبەرش هەن، بەهەمان شیٛوەو دەوڵەت نەتەوەکا، مافو زوانی هەورامیش گەرەشیٛلکەردەن، وەختاریٛ سەرنجە مڎەیمیٛ، ئیسا دوویٛ زوانیٛ سەرو زەمینو هەریٛمو کوردەسانینە هەرمانە کەرا و گرد ساحیب و هەزارن دوٙکیومیٛنتینیٛ و دەیان تەلەفزیونو ڕادویٛن بەهەردوی زوانەکا. ناوچەو سوٙرانی هەرمان و کار و پەروەردە بە شیوەی سوٙرانی بەرا ڕاوە، بادینانیچ هەرمان و کارو پەروەردەشا بە شیٛوەو کرمانجین، یانی دووە زوانی بەرکەوتەن و ویٛش سەپنان و سەلەمنان، ئەویٛ تەریٛ کەنار وزییٛنیٛ.
چەنی ئانەی یاساو زوانی جە عیٛراقی فیدراڵەنە سالە 2014 بەرشییٛنە و کوٙمەلیٛ مادیٛ بە کەلکیٛش چنەنیٛ کە را مدوٙ بە گردو نەتەوە و ئاینزاکا عیٛراقی زوانەکەیشا پاریٛزنا. ساڵەو 2015 یاساو زوانەکا جە هەریٛمو کوردسانی بەرشیە، زوانی رەسمی ( عەرەبی، کوردی، تورکمان،ئاسور، ئەرمەنی) ئی پەنج زوانەنی، دماو ئانەیچ یاسیٛوە تەرە بەرشیە پەی پاریزنای مافو کەمە نەتەوەکا، ئەتنیک و ئاینزا جیاوازەکا جە هەریٛمو کوردەسانیەنە، ئاڎیچی مافەکیٛشا بە پاو یاسای چەسپییٛ ( ئاسوری، کلدانی، مەندائی، سریانی، تورکمان، یەزیدی ، کاکەیی، شەبەک ) .
وەلیٛ هەڵایی یاسیوە نیەن جە زوانی هەورامی. یام زارەکا تەرو زوانی کوردی کەروٙ، سەرگەردانی و سەروەنە شیٛویای پوٙ زوانی کوردیوە دیارا، چەولا بە بادینی قسیٛ ونویستەی و کارگیٛڕی کەرا، چیلاوە بە سوٙرانی، وەختەکارێ هەریٛمو کوردسانی چننەها زوان و زاریٛ تەرش چەنەن و گرد فەراموٙشیٛ کریٛنیٛ، پیٛسە زوانی هەورامی کە زوانیٛ رەسەن و قەدیمی و کوٙن، ماویٛ دوورو دریٛژ نویستەی و پەروەردە بە زوانی هەورامی بیەن چی سەرزەمینەنە.
کتیٛبو شاعیرەکاما شاهیدا ( مەلا پەریٛشان، شیٛخ مسەفاو تەختەی، سەیدی، مەولەوی، وەلی دیٛوانە، هتد) هەرپاسە کتیٛبو ئاین و یارسانی ( کەڵام –سەرنجام ) . سەردەمیٛوە جوگرافیاو ئەدەبی هەورامی فرە فراوان بیەن .
داخەم مەشوٙ ئاروٙ جە سایەو دەسەلاتداری حکومەت و هەریٛمو کوردسانینە زوانی هەورامی و زوانەکیٛ تەریٛج فەراموٙشیٛ کرییٛنیٛ و خەریکا دلیٛنە بشا، وەختەکاریٛنە حکومەت متاووٙ سود هورگیٛروٙ جە زوان و زارەکا تەری پەی پاریزنای فەرهەنگو وڵاتەکەیش.
گرد زوانیٛ ساحب سیفەتو تایبەتمەندی ویٛشا، کە ویەردە و داب و نەریت و زانیاری لاو ئەندامەکشا وە هوٙر گیریان، بە دلیٛنە شیەی زوانەکا کوٙمەلیٛ زانیاری و هونەر، میٛژوو، کسم، هتد، دلیٛنە مشوٙ، وەروئانەی پەنەوازەن کە زوانی ئەڎایی فیرو زاڕوٙلەکاما کەرمیٛ، وەنگانە بوانا، تا ماوەو شش ساڵا، هام شان چەنی وانای زوانی ناوچەیی و جیهانی. فیٛربیەی زوانی ئەڎایی یانی ویٛ ئەشناسای، کیٛ بیەی؟ ئەشناسنامە و ئاکەسینە.
سەروٙ واتما کورد یانەوەی دوویٛ زوانان ،کرمانجی و سوٙرانی، هەورامیچ پیسە زوانیٛوە مافو ویٛشا گەشەو تروق بە زوانەکەیش بڎوٙ.
ئیسا زوانی کوردی دابەش بیەن بە نونگەو نفوزەو دەسەلاتیووە، هەڵبەت نونگەو ئینەی چنڎ جاریٛ باسم کەردەن کە دەسەلاتی سیاسی و حوکمران بیەن بایسش، دەسەڵاتی حیزبی و بنەماڵەیی پاسەش کەردەن کورد دوویٛ زوانیش بانە، نەتاواشا چی ماوە دەسەڵاتیشانە زوانیٛوە یوگیر پەی گردو کوردەکا بنیارە، چوون دەسەڵاتی کوردی هەرگیز خەمو زوانینە نەبیەن. پەوکای فرە ئاساین کورد بە کرمانجی و سورانی قسیٛ بکەرانە، هەورامیچ بەزوانو ویٛش، چوون ئی زوانیٛ گرد بەرو یەک خانەوادەینیٛ، گرد زوانیٛ ئارییٛنیٛ، ئیسا وینمیٛ، هەر یوٙشا ساحیبو زوانو ویٛشەن ، تروٙقشکەردەن، هەرپاسە زوانە تورک نەژادەکیٛ ئیسە بە چوار زوانیٛ جیای قسیٛ کەرانە (تورکیای، ئازربایجان، تورکمان، ئوٙزبەکی ).
وەلاتو ئەسیوبیای ویەردیٛوە دوورۆ زوانی ئەمحاری(ئەمهاری) کریابیٛ بە زوانی رەسمی وەڵاتی یانی بەزوٙر بڕیابیٛ ملشارە، وەختەکاریٛنە زیاتەر جە حەفتا زوانیٛ محەلییٛ هەنیٛ چا وەلاتەنە، چوار زوانیٛشا خەڵکی فرە قسیٛش پەنە کەرا، بەلام ساڵەو1994 دەوڵەت سایسەتو بەکار ئاوەردەی زوانیش فارا و بڕیارشدا کە یانزە زوانیٛ تەر هەکە ناوچە و هەریٛمە جیاجیاکانە هەنیٛیٛ کارشا پەنە کریوٙ ، ئیسا بە 12 زوانی قسیٛ کریا ، پەوکەی لیژنەو ئامادەکاری تایبەتش دروٙس کەرد پەی جا بەجا کەردەی بریارەکیٛ، ئیتر چاوەختوٙن یانزە هەریٛمیٛ جیاوزیٛنە و دلیٛ دەوڵەت و ئەسیوبیاینە گرد هەریٛمیٛو بە زوانو ویٛش هەرمان و کارو پەروەردەو فیٛربیەی کەرا، شان بەشانو زوانی ئەمهاری ،هیچ گرفتیٛ نامان ڕاشا، ئینەیچ سەلەمناش کە فرە زوانی دەولەتیٛنە نمەبوٙ بایسو دابەش بیەی بەڵکو بوٙ بایسو یوٙگرتەی و بەقوەتی و هیچ تەرسیش سەرو ئەمنی قەومی ئا وەڵاتیە نیەنە.
دماین هەوال سەرو زوانی ئەڎایی هەکە کەناڵو ئن ئار تی( NRT ) وەڵا کەردۆ ماچوٙ ئاخر قسەکەر بە زوانی کلالامی جەئەمریکانە فەوتش کەرد،کە ژەنیٛوەبیٛ عەمرش 103 سالیٛ بیٛ ،ئی ژەنیٛ جەباوانیشەو فیرو زوانەکەیشا بییٛبیٛ، ئیسە خەڵکی تەریچ هەن جە هوٙزو کلالامی بەلام زوانەکەیشا نمەزانا، بەنونگەو سیاسەت و ڕەگەزپەرستانەو ئامریکایەکا کە سەدەو هەژدەیەمینە ئەمریکا ئیٛزیاوە و ئاوا کریا، ئیتر داگیرکەر ڕا نەدیٛ بە خەڵک و ڕەسەن و ئەمریکای بەزوانی هەریٛمی ویٛشا قسیٛ کەرا، بەزوٙر زوانی ئینگلیزیشا کەرد بە زوانی فەرمی وەلاتی، دماجار ساڵە و1990 ئەمریکا یاسا و پاریٛزنای زوانەکا پەسەند کریا و زوانی کلالامیچ یوٙ بیٛ چا زوانا کە پاڵپەشتیش چەنە کریا .
ئی هەواڵە پەیما سەلەمنوٙ کە قسەکەردەیی و نویستەی و وانای بەزوانی ئەڎایی نونگەو مەنەیوٙ زوانین و پاریزنوٙش.
دما قسەم چەنی موبارەکا باییم پەی ڕوی جەهانیو زوانی ئەڎایی، هیودارەنا چی ڕوەنە هەورامی زوانەکیٛ بتاومیٛ یادیٛ خاس جە زوانەکەیما کەرمیٛوە و هەرمان و چالاکی جوٙراوجوٙر ساز بدەیمیٛ نازمیٛ زوانەکەما فوٙتیوٙ و بە زیندەیی بازمیٛشوٙ..موستەفا سەلیمی زیندانیی سیاسی جەدار دریا

موستەفا سەلیمی زیندانیی سیاسی کوردی جە دمای ئانەیە دەسەڵاتداری پانیشت (باشور)و کوردستانی تەسلیم بە ئێرانیش کەردەوە، سەرسەبای ئارۆی جە زیندانو سەقز-ی جەدار دریا.

سەرسەبای ئارۆ شەممەی، جە زیندانو شارو سەقز-و وەرهۆرز (ڕۆژهەڵات)و کوردستانی، کاربەدەستێ ڕژێمو ئێرانی موستەفا سەلیمی تەمەن 53 ساڵان زیندانیی سیاسی کوردیشان جەدار دا. سەلیمی 17 ساڵێ زیندانیش کێشابێ و جە 8و فەروەردینو ئێساڵی دمای ئانەیە جە زیندانو سەقز-یەنە بەندکریاکێ سەرهۆردایشان کەردەبێ چەنی 80 بەندکریێ تەرێ زیندانەکەی وێشان دەرباز کەردەبێ. موستەفا سەلیمی دمای وێ دەربازکەدەیش، وێش یاونابێ شارچەو پێنجوێنێ جە پانیشت (باشور)و کوردستانی و هێزە ئەمنیەکێ شارچەکەی دەستگیرشان کەردەبێ و دماتەر تەسلیم بە ئێرانیشان کەردەبێوە، کە ئانێچە ناڕەزایەتی فرەش شۆنیەرە ئاومابێ.
موستەفا سەلیمی زیندانیی سیاسی ساڵەو 1346ی جەئەدێ بییەن و ساڵەو 1382ی بە هۆکاری سیاسی و بە تۆمەتێ چوون، دژبەری ڕژێمی و ئەندامێتی جە پارتێوی کوردی و بەشداری کەردەی چەکداری دەستگیر کریابێ و بە 15 ساڵی زیندانی و جەداردای سزا دریا بێ. بەڵام سەلیمی سەرجەم تۆمەتەکێش ڕەتێ کەردێ بێنێوە و چەنڎین جارێ تانەش جە سزاکێش دابێ و واتەبێش: بێتاوانەن و بێبەریەن جە سەرجەم تۆمەتەکان و دادگایی کەردەیش و سزاکێش نادادگەرانێنێ بەنامێ کەردێ بێنێ.جەوانی کارخوڵقنەری پاوەیی دکتۆرای شانازی میاندەوڵەتیش پنە بەخشیا

زانشتگەو (NIUTM)و نیۆیۆرک-ی دکتۆرای شانازی میاندەوڵەتیش بەخشا بە دانا موحەمەدی جەوانی پاوە-یی کارخۆڵقانەر.

زانشتگەو (NIUTM)و نیۆیۆرک-ی جە ئەمەریکا ساڵانە خەڵاتێوی میاندەوڵەتی مەبەخشۆنە بە جەوانانێ کە جە خۆڵقنای هەرمانێ و کەسابەتیەنە کەسایەتیێ بەرتەرێ و سەرکەوتێنێ. زانشتگەکە ئەی ساڵ دانا موحەمەدی جەوانی پاوە-ییش هۆروچنان پەی خەڵاتەکەی کە دکتۆرای شانازین. جەی بارەوە پەلیانەو سەلام پاوەی وەڵاوش کەردنەوە: "بڕیارەن نامریا پەی هۆرگێرتەی دکتۆراکەی بەشداری جە هەماییشو ڕاوەبەری و کارخۆڵقنای ئێرانی بکەرۆنە کە مانگەو (ئەسفەند/سیاوکامە/مارس)ی جە ئەسفەهان ساز مەکریۆنە".
دانا موحەمەدی وەڵتەر بە جەوانی شایستە و کارخۆڵقنەرو پاوەی و دماتەر پارێزگاو کرماشانی و شۆنیەرە ئێرانی هۆروچنیابێ. نامبریا جە ئیسەنە هەم مامۆستان و هەم کۆمپانیاو خزمەتگوزاری پزشکی هەورامان-یش هەن و هەم ڕاوەبەرو چەنڎین سازیێ و ئەرەمەرزیێ گەشتوگێڵی و پیشەیین و بە هەوڵ و تەقەلاو تاکە کەسی وێش هەرمانێ فرێش پەی جەوانانو پاوەی و هەورامانی خوڵقێنێ.جە 2 مانگێنە 1532 حاڵەتێ تنڎوتیژی دژ بە ژەنێ تۆمارێ کریێنێ

ڕاۋەبەری گردیی بەرەنگاربییەو تنڎوتیژی دژ بە بە ژەنێ و خێزانی جە هەرێمو کوردستانی ئاشکراش کەرد: "تەنها جە 2 مانگێنە 1532 حاڵەتێ تنڎوتیژی دژ بە ژەنێ تۆمارێ کرێنێ".

جە پانیشتو کوردستانی سەرەڕاو بانگەشەکەردەی پەی چارەسەریش، بەڵام تنڎنوتیژی دژ بە ژەنێ ڕۆچ بە ڕۆچ زیاتەر مەبۆنە. جەی چوارچێۋەنە ڕاۋەبەری گردیی بەرەنگاربییەو تنڎوتیژی دژ بە بە ژەنێ و خێزانی جە هەرێمو کوردستانی ئامارش دان و ئاشکراش کەردەن: "تەنیا جە مانگەکێ کانوون-و دووەمی و شوبات-و ئێساڵی هەزار و 532 حاڵەتێ تنڎوتیژی دژ بە ژەنێ تۆمارێ کرێنێ. ئانێچە بەبەراورد چەنی ئا 2 مانگەیە جە ساڵو 2018ی حاڵەتەکێ زیاتەرێ بیێنێ".
ڕاۋەبەری گردیی بەرەنگاربییەو تنڎوتیژی دژ بە بە ژەنێ و خێزانی جە هەرێمو کوردستانی حاڵەتەکێ تنڎوتیژیەکەیش پی جۆرە ۋستێنێ ڕووە:
- 5 حاڵەتێ ژەن کوشتەی
- 7 حاڵەتێ وێکوشتی
- 36 حاڵەتێ سوتەی
- 12 حاڵەتێ وێسۆچنای - 26 حاڵەتێ تنڎوتیژیی سێکسی
- هەزار و 446 سکاڵێ تۆمارێ کریێنێ.
بە پاو ئامارەکەی، هەولێر و ڕاپەڕین جە ژەن کوشتەیەنە جە پلەی یەکەمەنە یاگێشان گێرتێنە. وێکوشتەی، وێسۆچنای، تنڎوتیژیی سێکسی سلێمانییە ئینا پلەی یەکەمەنە. جە تۆمارکەردەو سکاڵایەنە هەولێر ئینا پلەی یەکەمەنە.
ئێساڵیچ پێسەو ۋیەردەی و هەمیشەی، جە پارێزگاو هەڵەبجەی و هەورامانی کەمتەرین تنڎوتیژی دژ بە ژەنێ تۆمار کریان.جە باب جە چالاکی شەڕڤانەکانە 5 چەتێ تورکیای کوشیێ

جە باب جە چالاکی هێزەکێ ڕزگاری عەفرین-یەنە 5 چەتێ تورکیای ئەرەگێری کوشیێ.

هێزەکێ ڕزگاری عەفرین-ی جە ئەریاۋنایێۋەنە ئاشکراش کەردەن: "جە2کانوونو دووەمی، شەڕڤانەکێشان جە دەگاو ئەبلێی سەر بە شارو باب-ی ئەرەگێریای چالاکیشان دژ بە هێزە ئەرەگێرەکێ تورکیای و تاقمە چەتە بەکرێگیریاکێش ئەنجام دان و جە ئاکامشەنە لانی کەم 5 چەتێ تورکیای ئەرەگێری کوشیێنێ و چەنڎنی تەرێ بریندارێ بیێنێ".
.هێزەکێ ڕزگاری عەفرین-ی ئەرەیاۋنانش: "دمابەدمای چالاکییەکەی سپا ئەرەگێرەکەو تورکیای و چەتەکێش دەگایەکێ تەل جیجان، سەموقا و تەل مەدیق-ی سەر بە هەرێمو شەهبا-یشان هەڕەمەکیانە تۆپۋارانێ کەردێنێ".
یاگێ باسیەنە، شارو باب-ی سەر بە هەرێمو ٭شەهبا-یەن و 38 کیلۆمەترێ جە شارو حەلەب-ی دوورەن. جە 2016نە چەتەکێ داعشی جە دمای جەنگێۋی نماییشی شارەکەشان تەسلیم بە سپا ئەرەگێرکەو تورکیای کەرد و وێچشان بەرگشان فاڕا و دلێ ڕیزەکانو بەنام (سپاو ئازادو سوریا)یەنە یاگێشان گێرتە کە سپایێۋە چەتەگەرین و سەر بە سپا و دەستگاو هەۋاڵگری تورکیایەن.
باب-ی ئەرەگیریا ئەرەنیشتەکێش جە 2008نە زیاتە جە 300 هەزارێ بیێنێ و 3 شارچێ (ناحیێ-بەخشداریێ)یش هەنێ بە نامەکێ (تادف، دێر حافر و ڕاعی)ی و هەرپاسە سنورە جوگرافیەکەش 157 دەگایێ و 52 مەزرێ جەۋێ مەگێرۆنە و بە پیت-تەرین زەمینی کشتوکاڵیش هەن و ناوچێۋی وەش ئاۋ و هەۋا و دڵگیرەن.
باب هەر جە دێر زەمانەۋە و ڕووبەڕوو بەعەرەبکەردەی بییەنەۋە و هەوڵ دریان ئەرەنیشتە کوردەکێش بە زۆر کۆچبەرێ بکریانە و یاگێشانە عەرەبێ نیشتەجێ بکریانە. دمابەدمای ئەرەگێرتەی شارەکەی جەلاو ڕژێمو تورکیایەۋە، ئیتر کۆچبەرکەدەی کوردی و فاڕای دیمۆگرافیاو شار و ناوچەکەی دەربازو قۆناخێۋی فرە مەتەرسیدار تەری بییەن و جە ئارۆنە بە دەگمەن کوردێ جە شارەکە و دەوروبەرەکەشەنە مەنێنێ و ڕژێمو تورکیای جە یاگێ کوردەکانە، عەرەبێ ناوچەکانو تەرو سوریای و چەکدارە چەتەکێش نیشتەجێ کەردێنێ.
٭شەهبا نامێۋە کوردیەنە جە دووێ بەشان (شە) یانی شا و (با) یانی با یان هەۋا پێکمەیۆنە و چوونکە هەرێمەکە فرە وەش ئاۋ و هەۋا بییەن پەوکەی نامێشان نیان شاو بای یانی هەۋای شاهانە.جە هەڵەبجە ئەرمانگاو ئارتۆگرافی هونەری حوسنا هەورامیێ کریاۋە

گروپو بوژیای بە هامبەشی چەنی سەنتەرو گەشەپنەدای چالاکیی لامێ (لاوان) هەڵەبجەی ئەرمانگاو شێوەکاری ئارتۆگرافی هونەریش پەی شێوەکارەو و دەس ڕەنگینە هەورامانی خاتوو حوسنا هەورامیێ کەردەۋە.

هیزی چوارشەممە، جە شارو هەڵەبجەی گروپو بوژیای بە هامبەشی چەنی سەنتەرو گەشەپنەدای چالاکیی لامێ (لاوان) هەڵەبجەی، ئەرمانگاو ئارتۆگرافی هونەریش پەی شێوەکارەو و دەس ڕەنگینە هەورامانی خاتوو حوسنا هەورامیێ کەردەۋە. ئەرمانگاکە کە 30 تابلوێ جوراوجۆرێش جە وێگێرتەبێ، بە مەراسیمێۋی جەماوەری کریاۋە و ژمارێۋ جە ڕۆشنۋیرێ و هونەردۆستێ هەڵەبجە و هەورامانی ئامادێش بێنۍ.
جە ئەرمانگەکەشەنە خاتوو حوسنا هەورامیێ شێوازێۋی نۊینی ئارتۆگرافی هونەریش بەکاربەدەبێ کە پەی یۆهەمین جاریەن جە ئاستو پارێزگاو هەڵەبجەیەنە ئجۆر کە جە شێوەکاری پەیڕەو مەکریۆنە.تابلۆکێ هەورامیێ گوزارشت بێنێ جە پارێزگارکەردەی ژیوگەی، ڕزگارکەردەی گەنجەکان جە بەکارئارۋدی مادە هۆشبەرێ و کحولیەکان و ڕێبازەکێ یاوای ژەنی بە ئازادی ڕەهای.
حوسنا مەحمود جەعفەر ئەشناسیێ بە حوسنا هەورامیێ خەڵکو دەگاو بەڵخەینە، زیاتەر جە 10 ساڵێن ئەزموونی هونەریش جە شێوەکارییەنە هەن و جە 20 ئەرمانگێنە بە هامبەشی بەشدارە بیێنە و جە 8و مارسو 2018ی (ڕۆو جیهانی ژەنێ) ئەرمانگای تایبەش کەردەبێۋە کە 60 تابلوٙییٛ جە تەوەنیٛ و گەچی نەخشنێ بێنۍ. ئیٛساڵ پەی یادو هەڵەبجەی، 50 تابلوٙییٛ زەیتییٛ و 20 تابلوٙی ویٛنەیییٛ بە خەڵات دێبێنۍ به ئا کەسانە کە جە 16/03/1988یەنە هامکاری خەڵکیشان کەردەبێ.ئاکەپە مەزارگەو شەرەفخانی بەدلیس-یش ۋێران کەرد

جە بەدلیس شارەۋانیی ئاکەپەی مەزارگەو شەرەفخانی بەدلیسی تاریخ-نۋیسی نامی کوردیش ۋێران کەرد.

دما بەدمای ئانەیە کە ئاکەپە جە هۆرۋچنای شارەۋانی 2019/03/31 تورکیایەنە بە ساختەکاری و فشار و هەڕەشێ شارەۋانیی شارو بەدلیس-یش جە کوردستانی سەرین بە دەستۋست، یەکسەر ئەۋەسڕیەی کلتوری، زمانەۋانی و ئەدەبی کوردیش کەردەیی کەرد. جەی چوارچێۋەنە سەرەتا تابلۆ و ڕانمێ کە بە کوردی سەرشانەۋە نۋیسیابێ لابریێ و قەدەغێ کەریێ. ئەۋەسڕیەی بە قەدەغەکەردەو باخچێ زارۆڵان، ڕێکۋزیێ زۋانەۋانیێ و فەرهەنگیێ کوردیێ درێژەش پنە دریا. هامتەریب چنی ئانەیە هێزە ئەمنییەکێ ئاکەپەی ژمارێۋی فرێ چالاکۋانێ مەدەنیێ و سیاسیێ، ڕۆشنۋیرێ و هاموڵاتیێ بەدلیسیش دەستگیرێ و زیندانیێ کەردێ. جە بەردەۋامی ئەۋەسڕیەکەیەنە شارەۋانیی ئاکەپەی جە بەدلیس مەزارگەو شەرەفخانی بەدلیسی تاریخ-نۋیس و سیاسەمەتداری دیار و نامی کوردیش ۋێران کەرد. زانیان کە شارەۋانی ئەکەپەی کێلێ، نۋیستێ تاریخیێ، تەۋەن مەزارو شەرفخانی بەدلیسی-شان ماڕێنێ و هامکات سوکایەتی فرەشان بە مەزارگەکەیش کەردەن.
شەرەفخانی بەدلیسی جە 1543 بۆ 1603 ژیۋان و بنەماڵەکەش میرێ بەدلیسێ بینێ و وێچش ماۋێۋە میر بییەن . بەدلیسی سەرەڕاو میریی، کەسیێۋە زانا و سیاسەتمەدار و نۋیسەر و تاریخ-نۋیس بییەن و بەشێ جە مێژوو کورد و کوردستانیش جە کتێبێۋەنە بە فارسی بەنامێ شەرەفنامەی نۋیستەن و کتێبەکە سەرەڕاو کوردی، هۆرگێڵنیان پەی چەندین زۋانێ تەرێ جیهانی و بییەن بە سەرچەمێ گرنگی تاریخی پەی پەیجۆرکاران. شەرفنامە بە وردی باس جە مێژوو و جوگرافیاو کورد و کوردستانی، خێڵێ و هۆزێ و تیرێ و ئاینێ و مەزهەبێ و پێکئاماکێ کوردستانی مەکەرۆنە.
یاگێ بەیادئاۋردەیەن کە (دەبەپە - DBP) جە هۆرۋچنای شارەۋانی 2014و تورکیایەنە بە رێژەێۋی فرە شارەۋانی بەدلیس-یش بەدەستۋستەبێ، دەسەڵاتداری ئاکەپەی شارەۋانییەکەش گێرتەبێرە و قەیومش سەپنابێ سەرەرە. جە دمایین هۆرۋچنایەنە ئاکەپە سەرەڕاو ساختەکاری و ئاستنگی و هەڕەشێ و پوڵ بەخشای بە چەند سەد دەنگێ شارەۋانیەکەش بەدەستۋستەبێ.
ئانە کە جە بەدلیس ڕووە مدۆنە، پیلانێۋە بەرنامە ئەرەمجیێ ئاکەپە-یەنە پەی ئەۋەسڕیەی کلتور، زۋان، وێژە، تاریخ و ڕاستینەو کوردی و هاموەخت جە سەرجەم شارێ و ناوچەکێ کوردستانی سەرینی ئەنجام مدریۆنە.عەرەبێک لە زیندانی داعشەوە بۆ چیا ئازادەکانى کوردستان

چیاگەر ئاگر عەرەبێکی خەڵکی دێرەزۆرە و لە کاتی داگیرکەریی داعشدا لەلایەن ئەو چەتانەوە لە شارەکەی خۆیدا زیندانیکرابوو، بەڵام بە سەرکەوتنى کۆبانێ ئومێدی زۆربوون و دواى ئازادکردنی شارەکەى رووی لە چیا ئازادەکانى کوردستان کرد.

چیاگەر ئاگر ساڵی 1996 لە دێرەزۆر لە دایکبووە. وەک هەموان خەون و ئومێدی بۆ ژیان و داهاتوو هەبوو و دەیخواست بە شێوەکى ئازاد بژی. دواى باڵکشاندنی تاریکایی داعش بەسەر شارەکەیدا ئیدی ژیان بۆ ئەو وەک ئەشکەنجەیەکى لێهاتبوو. بە بەرچاوییەوە کوشتنی مرۆڤەکان لە گۆڕەپانی شارەکەى، بڕین و لێکردنەوەى بەشەکانى جەستەى مرۆڤەکان، لێدانی ژنان بە قامچی و بەستنەوەى مرۆڤەکان بە داری کارەباوە بۆ چەندین رۆژ بە بێ ئاو و نان روویان دەدا. خۆی لە بەرامبەر ئەو دۆخەدا پێ رانەگیرا و باسی ئەو خراپەکارییانەى بۆ هاوڕێکانی کرد، بەڵام دواى ماوەیەک لەلایەن داعشەوە دەستگیرکرا. نزیکەى 5 مانگ زیندانییان کرد و ئەشکەنجەیەکى زۆریان کردبوو. دوای ئەوەى گەورەکانى بنەماڵەکەى دەستیان بە هەوڵەکانیان بۆ ئازادکردنی کرد، ئازاد کرا، بەڵام لەوە تێگەیشت کە ئیدی ناتوانێت ژیانی خۆی بەو شێوەیە بەردەوامی پێ بدات.
سەرکەوتنی کۆبانێ خستییە جموجوڵەوە
سەرکەوتنی کوردان لە کۆبانێ لە دژی داعش بۆ مرۆڤەکانی تر لە شارە داگیرکراوەکانى ژێر دەستی داعش بوە هیوا و ورە. سەرکەوتنی کۆبانێ بۆ چیاگەر ئاگریش بووە ئومێد و لەوبارەیەوە دەڵێت "لەو کاتەدا من ناوی رێبەر ئاپۆ و ئەو ئایدۆلۆژیا مرۆڤایەتییەم بیست، کە بە هاوارمانەوە دێت. من لەوە تێگەیشتم رێگای ژیانێکى نوێ لە رۆژهەڵاتی ناوەڕاست بە چیاکانی کوردستاندا تێدەپەڕێت.
ماوەى 2 ساڵە چیاکانی کوردستانە
ئێستا نزیکەى 2 ساڵە لە چیاکانی بەرخوداندا دەمێنمەوە. رەنگە کولتور، زمان، جوگرافیا، ئاو و هەوا جیاواز بن، بەڵام لە ناو ئەم بزووتنەوەیەدا کەسانێک لە زۆرێک لە نەتەوە جیاجیاکانەوە هەن و هەر کەس زیاتر لە پەیوەندیی نێوان بنەماڵەکەى پەیوەستە بەم بزووتنەوەیەوە. ئەو پەیوەندی و هاوڕێیەتیی لێرەدا بینیومە لە هیچ شوێنێکى تردا نەمبینیوە. هەستێکى زۆر جیاوازی هەیە و بە زمان ناوترێت. دەتوانم بڵێم، کە کۆمەڵگەی هاوبەشیکردنی خۆشی، بەرخودان، دەم بەپێکەنین و رەنجدانی بێ هاوتایە. ئێمەى گەلی عەرەب ئازاری زۆرمان چەشتووە و هێشتاش ئازار دەکێشین. تەنها فەلسەفەی رێبەر ئاپۆ دەتوانێت ببێتە دەرمانى ئازار و دەردەکانمان. لێرەوە داوا لە گەنجانی گەلەکەم دەکەم، کە روو لە چیاکانی کوردستان و بەشداری ریزەکانى گەریلا بکەن".
ژ.تجە قەرس دەنگەکێ ئەژماریێۋە و جە موش تانەو هەدەپەی ڕەت کریاۋە

جە قەرس سەرو داۋاکاری مەهەپەی دەنگەکێ ئەژماریێۋە و دەنگێ هەدەپەی زیادشان کەرد و جە موش و مەلازگر تانەو هەدەپەی ڕەت کریاۋە.

جە هۆرۋچنا شارەۋانیەکەو تورکیایەنە کە 31و ئاداری ۋیەرەردەی ئەنجام دریابێ، جە شارو قەرسی کاندیداتۆرو هەدەپەی ئەیهان بیلگەن سەرکەوتەیش مسۆگەر کەدەبێ، بەڵام مەهەپە تانەش جە سەرکەوتەکەی دابێ و کۆمسیۆنو هۆرۋچنای تورکیای تانەکەش قبوڵ کەردەبێ و سەرو ئانەیە جارێۋتەر دەنگەگێ 167 سندوقان ئەژماریێۋە. دمابەدمای ئەژمارای دەنگەکێ دلێ سندوقەکان، دەنگەکێ هەدەپەی نەک کەمشان نەکەرد، بەڵکو 17 دەنگێ زیادشان کەرد.
جە لایێ تەرەۋە هەدەپە جە شارو موشی و شارچەو مەلازگری تانەش جە ئەنجامو هۆرۋچنای دابێ و ئاشکراش کەردەبێ کە 2 هەزارێ و 932 دەنگێ هەدەپەی ئەژمارێ نەکریێنێ. سەبارەت پانەیە هەدەپە جە کۆمیسیۆنو هۆرۋچنای سکاڵاش تۆمار کەردەبێ، بەڵام کۆمسیۆنەکە تانە و سکاڵاکەش ڕەت کەردەۋە و ئامادە نەبی جارێ تەر دەنگەکێ موشی و مەلازگری ئەژمارێ بکریاۋە.
جە موش هامپەیمانی ئاکەپە و مەهەپەی سەرەڕاو فێڵێ و ساختەکاری، 15 هەزارێ و 919 دەنگێ و هەدەپە 15 هەزارێ و 381 دەنگێشان بەدەستۋستبێنێ. بەڵام 2 هەزارێ و 500 دەنگێ هەدەپەی جە 103 سندۆقێنێ سۆچنیێ بێنێ و ئەژمارێ نەکرێبێنێ. هەرپاسە جە مەلازگر ئاکەپە و مەهەپە تەنها بە 3 دەنگێ ۋەڵێ هەدەپەی کەوتێبێنێ، چاگێچە 432 دەنگێ هەدەپەی سۆنچنیێنێ. پی جۆرە هەم جە موش و هەم جە مەلازگر بە ئاشکرا کۆمسیۆن بییەن بە بەشێ جە ساختەکاری و شارەۋانیەکێش پەی کاندیداتۆرەکێ ئاکەپەی مسۆگەرێ کەردێنێ.دیالێکت Dialect چێشەن و پەی چێشی بەکاربریان

دیالێکت یوەم جار لاو یوٙنانیەکاوە بەکار ئامان و پەی جیائەوەکەردەی زوانو نویستەی جە زوانو خەڵکی پلە نزمی، یانی بەزوانی فەرمی و ئەدەبیشا واتەن دیالێکتۆس.

ئەژناسای دیالێکتی: واتیٛ دیالێکتی یوەم جار لاو یوٙنانیەکاوە بەکار ئامێنە پیٛسەو” دیالێکتۆس Dialektos ” ی پەی جیائەوەکەردەی زوانو نویستەی جە زوانو خەڵکی پلە نزمی، یانی بەزوانی فەرمی و ئەدەبیشا واتە دیالێکتۆس، هەرپاسە واتیٛ “پاتۆیس Patois“ پەی زوانو پلە نزمەکا و خەڵکی فەقیری بەکار ئاوەردەن.
زوانی کوردینە جیاتی دیالێکتی” زار، شێوەزار، شێوە” بەکار مەیوٙ، زوانی ئینگیزینە واتیٛو” Dialect “، زوانی عەرەبینە واتیٛ ” لەهجە”ی و زواانی فارسینە واتیٛ ” گویش” بەکار بەرانە.
گردو زوانەکا سەرزەمین دیالێکت و شیٛوە زاری جیاجیاشا چەنەن، هیچ زوانێوە نیا یاگیٛ وێشەنە نەجموٙ و نەفاڕیوٙ، زوان هەمیشە ئینا فاڕیاینە، وەختێو زوانو کوٙمەلێوە خەڵکی جیاواز بوٙ جە کۆمەڵێوە تەری، چوارچوٙ یەک زوانینە، ئینە پەنەش ماچا دیالێکت، هەرپاسە پیمانە زوانیەکیٛ هەمیشە نمەبا بە بڕیارە پەی ئەشناسەو دیالێکتی، گیٛرە پەیوەندیە ئەتنیکی و فەرهەنگی و کوٙمەڵایەتی و ویەرینەکیٛ بڕیارەی دماینەشا ئینا لاوە.[من نیەنا چەنی ئی پەیلوایە، چون باسەکە سەرو زوانین، پەیوەندیش نیا بە لایوی تەریوە پیٛسە مێژوی و کۆمەلایەتی وفەرهەنگی، دیالێکت هەکە جیابی یانی جیاوازەن].
چنڎ ئەژناسێوە دیالێکتی وزمیٛ ڕوە هەکە زوان ئەشناسەکیٛ هەر یوٙشا بەپاو دنیا وینی ویٛشان نویستەنشا:
کامل حەسەن بەسیر ماچوٙ((شیٛوەو قسیٛکەردەی کوٙمەڵە خەڵکێوەن دلیٛ نەتەوێونە، ئی شیٛوە هەرچنڎ تایبەمەندی دەنگسازی، واتەسازی، ڕستەسازی ویٛش هەن، وەلێ جە هەمان دەمنە بەشێوەن جە زوانو نەتەوەی و پەیڎا بیەیش دیارکەوتیٛ سروشتین)).
بەکر عمر علی و شیٛرکۆ حمەئەمین ماچان((دیالێکت ویارێوە تەسکتەرو پانایێ دیاریکریاو ئەندامانو نەتەوەێوە گیٛروٙوە کە بە زوانە گردینیەکەی قسیٛ کەران)).
یوسف شەریف سەعید ماچوٙ((دیالێکت شیٛوێوەن جە شیٛوەکا زوانی ناوچەیی،کۆمەڵایەتی، کە دروسبیەی دننەکا ڕازوانی و دروسنای واتیٛشا تایبەتمەندی ویٛش هەن)).
محەمەد مەعروف فەتاح ماچوٙ((ئا شیٛوە زوانەنە کە کوٙمەڵە کەسێوە یاگیٛونە بەکارش ماران، هامزوانەکیٛش میاواشانە)). یاگێوەتەرۆ ماچوٙ(( شیٛوە زوانێوەن کە بەنڎا بە ناوچێوە، بە نونگەو واتەکاشەو، دروسبیەو ڕازوانیوە مشناسیۆوە، هەرپاسە گۆکەردەی و قسیٛکەردەیشان جیاوازەن، هەر زوانێوە قسیٛکەریٛش فریٛ بان دیالێکت پەیڎا بونە، تایبە وەختێوەنە هوٙکاری جوگرافی بەیوٙ وەردەمشان و خەڵکەکەی جیا بکەروٙوە)).
کەمال میراودەلی ماچوٙ((شیٛوێوی دیارو جیاکریاو قسیٛکەردەی و دواین، چوراچوٙ زوانێونە، وەختێو قسیٛکەریٛ ناوچێوە جیا کەروٙوە جە ناوچێوەتەری، یاخوڎ چینێوە کە بە شیٛوەی تایبە دوا سیماو خاسیەتیٛ جیاوازیٛشا هەنیٛ جیا مەکەروٙوە جە چینەکا تەری)).
ڕەفیق شوانی ماچوٙ((دیالێکت شیٛوەی جیاوازو قسیٛ کەردەین، جە ئانزانێوە پەی ئانزانێ تەری)).
ئەحمەد ئەسعەد نادری ماچوٙ(( دیالێکت کوٙمەلە تایبەمەندییٛ زوانین، ژیوارێوە تایبەنە و گردو تاکەکاو ئا ژیوگەیە بەشداریٛنیٛ)).
محمەد حسین عبدولعەزیز ماچوٙ((دیالێکت شیٛوە زوانێوە تایبەن، کە تاقە کەسێوە بەکارش ماروٙنە،پینەیچ تاقەکەسەکە جە کوٙمەلگێوە زوانیەنە تایبەمەندی ویٛش هەن)).
ئینسکلۆپیدیاو زوانئەشناسی کامبرجی ماچوٙ((شیٛوە دوایێ زوانێوەن، کە ئا زوانە کۆمەڵیٛ خەڵک قسیٛش پەنە کەرا، کوٙمەڵیٛ ڕەفتیٛ زوانییٛ و مەعریفییٛ هامبەشیٛش چەنی ئا کۆمەڵە خەڵکیە هەنیٛ)).
بەپاو ئەژناسەو ئی کۆمەڵە زوانئەشناسا دیالێکت شیٛوەی جیاوازو قسیٛکەردەیا چوارچوٙ زوانێونە، کە بوٙ بە تایبەمەندیش پەی جیاکەردەیوەو قسەکەرا ناوچە جیاوازەکا.
وەلێم دکتر محمەد دەبیر مقەدەم ماچوٙ دیالێکت(( دوویٛ جوٙرە زوانیٛ کە قسیٛکەرەکیٛشان یاوانە یوترینی، وەلێم دلیٛشانە جیاوازییٛ دەنگی، واچییٛ”حرف”، واتییٛ، ڕازوانییٛ هەنیٛ)).تەڤگەر پرسی دەستگیرکراوانی بادینانی گەیاندە کۆنسەی ئەورووپا و CPT

لە ستراسبۆرگ ڕێکخستنەکانی ئەورووپای تەڤگەری ئازادی کۆمەڵگەی کوردستان پرسی دەستگیرکراوانی بادینان و داگیرکاری تورکیای گەیاندە کۆنسەی ئەورووپا و سی پی تی-CPT.

لە شاری ستراسبۆگی وڵاتی فەڕەنسا، ڕێکخستنەکانی ئەورووپای تەڤگەری ئازادی کۆمەڵگەی کوردستان، لە بەردەم باڵەخانەکانی کۆنسە و پارلەمانی ئەورووپا و کۆمیتەی بەرگرتن لە ئەشکەنجەی ئەورووپا (سی پی تی-CPT، دژی دەستگیری و ڕەشبگیریەکانی هەرێمی بادینان و داگیرکاری ڕژێمی تورکیا و تاوانەکانی ئەو ڕژێمە لە باشور کوردستان چالاکیان ئەنجامدا.
لەو بارەوە دیار بەکر نوێنەری کاتی تەڤگەری ئازادی کۆمەڵگەی کوردستان لە ئەڵمانیا بە ئاژانسەکەمان فوڕات نیوز (ANF)ی ڕاگەیاند:" لە چالاکییەکەیاندا، وێنەکانی دەستگیرکراوانی شیلادزێ و دهۆکیان بەرزکردوەتەوە و بە توندی لە بەرامبەر ستەم و زۆرداری و بەرتەسەککردنەوەی ئازادی لە باشوری کوردستان بەگشتی و بادینان بە تایبەتی ناڕەزایەتیان نیشانداوە و شەرمەزاریان کردوە".
دیار بەکر وتیشی: "وەک تەڤگەر هەم کۆنسە و پارلەمانی ئەورووپا و هەم ڕێکخراوی (سی پی تی-CPT)یمان لە دۆخەی دژوارەی لە باشوری کوردستان هەیە و دەگوزەری و ڕەشبگیریەکانی بادینان و داگیرکاری تورکیا و تاوانەکانی سوپاکەی لە باشور ئاگاردار کردەتەوە و داوامان لێکردن، تا لە بەرامبەر ئەو دۆخەدا خاوەن هەڵوێست بن و کاری بە پەلە بۆ ئازادکردنی سەرجەم دەستگیرکراوەکانی بادینان بکەن و فشاریش بخەنە سەر تورکیا تا دەستبەرداری کۆمەڵکوژکردنی هاوڵاتیانی کورد ببێت و هێزە داگیرکەرەکانی لە باشور بکێشێتەوە".
دیار بەکر نوێنەری کاتی تەڤگەری ئازادی کۆمەڵگەی کوردستان لە ئەڵمانیا، جەختی کردووە، تا ئازادکردنی سەرجەم دەستگیرکراوەکانی بادینان، تەڤگەرەکەیان لە ئەورووپا بە شێوازی جۆراوجۆر لە کار و خەبات بەردەوام دەبێت و ناوەندەکانی بڕیار و پەیوەندیدار بەسەر دەکاتەوە و داواشی کرد، کوردانی تاراوگە ببنە دەنگ و ڕەنگی ئازادیخوزانی بادینان و خاوەن لە دۆزی گەلەکەیان دەرکەون.
ه.ھجە عەفرین 2 چەتێ کوشیێ و جە شەهبای هاموڵاتیێ شەهیدبی

جە عەفرین 2 چەتێ تورکیای کوشیێ و جە شەهبا هێزەکێ تورکیای بەردەۋامێنێ جە تۆپۋارانکەردەی و جە ئاکامشەنە 1 هاموڵاتی شەهیدبی و 2 هاموڵاتیێ بریندارێ بیێنێ.

جە عەفرین و ناوچەکێش کە جەلاو سپاو تورکیای و تاقمە چەتە بەکرێگیریاکانش ئەرەگێریانەرە، چالاکیێ هێزەکێ ڕزگاری عەفرینی بەردەۋامێنێ. جە ۋەڵاکریێۋی لەشکریەنە هێزەکێ ڕزگاری عەفرینی ئاشکراش کەرد: "جە 2019/05/17ی، جە دەگاو باسوتێی شەڕڤانەکێمان دژ بە ماشینێۋی لەشکری سەر بە فرقەت ئەلحەمزەی چالاکیشان ئەنجام دان. جە چالاکییەکەنە ماشینەکە بە تەمامی دلێنەبریان و 2 چەتێ ئا تاقمەیە کوشیێنێ و 4 چەتێ تەرێشان بریندارێ بیێنێ".
سپا و تاقمە چەتە بەزیێکێ تورکیای کە جە عەفرین توانا ڕووبەڕووبییەی شەڕڤانەکانشان نییەن و دەرەقەتشان نمەیانێ، بە تۆپۋارانکەردەی شار و شارچە و دەگایەکانو کانتۆن-و شەهبای تۆڵەو وێشان جە هاموڵاتییە مەدەنییەکان مەکەرانێۋە. جەی چوارچێۋەنە چەندین ڕووێن و تا ئارۆچ، تۆپخانەکێ تورکیای جە عەزاز-ەۋە بە قورسی تۆپۋارانو شارو تەلڕەفعەتی و دەگایەکانش مەکەرانە. تۆپۋارانەکە سەرەڕاو یاونای زیانی ماددی فرەی بە یانە و دوکان و مڵک و ماڵ-و هاموڵاتیان، هاموەخت شەهیدبییەی هاموڵاتی (ئیبراهیم چاوش تەمەن 47 ساڵێ) و برینداربییەی هاموڵاتیێ (سەبری کەمال محەمەد تەمەن 36 ساڵێ) و (شەڕڤان بۆلکۆ تەمەن 25 ساڵێ)ش ۋنە کەفتەنەۋە.
شارو تەلڕەفعەتی زیاتەر جە 25 هەزارێ ئەرەنیشتێش هەنێ و سەر بە کانتۆن-و شەهبا-یەن و هێزەکێ تورکیای و تاقمە چەتەکێش بە بەردەۋامی بۆردومان و تۆپۋارانش مەکەرانە، ئانێچە سەڕەڕاو زیانی مادیی فرەی، شەهید و برینداربییەی دەیان هاموڵاتیێ مەدەنیێش شۆنیەرە ئومان.ئارۆ 74مین ساڵیادو ئەرەمەرزنای کۆمارو کوردستان-یەن

2 ڕابەندانو ساڵەو 2646ی کوردی/22 ژانویەو 1946ی کرستیانی جە مەهاباد کۆمارو کوردستانی مەرزیارە و قازی موحەمەد کریا بە یەکەمین سەرۆک کۆمارش.

جە هەمچنین ڕوێنە جە ڕێککەفتو 2 ڕابەندانو ساڵەو 2646ی کوردی بەرابەر بە 1325ی وەرەتاوی و 22 ژانویەو 1946ی کرستیانی، جە شارو مەهاباد-و وەرهۆرز (ڕۆژهەڵاتو)و کوردستانی ڤییەرێوی مێژوویی گرنگ پەی کودی و کوردستانی ڕووەش دا. جە ڕێککەوتەنە بە مەڕاسیمێوی شکۆداڕ کۆمارو کوردستانی مەرزنیارە. جە مەڕاسیمەکەنە کەسایەتیێ سەرجەم کوردستانی گەورەی ئامادێ بێنێ و جە میانشەنە پێشەوا قازی موحەمەد کەسایەتی نەمی مەهابادی و موکریانی کە پیشەش قازی (دادوەر) بێ سۆگەندی یاساییش وارد و چوون یەکەمین سەرۆک کۆمارو کوردستانی دەستنیشان کریا. هاموەخت کابینەو حکومەتی کە سەرۆک وەزیران و 13 وەزیرێ جەوێش مەگێرێ مەرزیاترە کە ئینە نامەکێشانێ:
سەرۆک وەزیران حاجی بابە شێخ وەزیرو جەنگی سەیفی قازی وەزیرو دلێنی محەممەد ئەمین موعینی وەزیرو ئابووری ئەحمەد ئیلاهی وەزیرو پۆست و تەلەگرافی کەریمی ئەحمەدیان وەزیرو فەرهەنگی مەنافی کەریمی وەزیرو ئەرەیاونای (تەبلیغات)ی سەدیقی حەیدەری وەزیرو کاری خەلیلی خوسرەو وەزیرو بازرگانی (تیجارەت)ی حاجی مەستەفای داودی وەزیرو وەرزێڕی (کشتوکاڵ)ی مەحموودی وەلی زادە وەزیرو ڕێ ئیسماعیلی ئیلخانی زادە وەزیرو تەندروستی (بیهداری) سەیید محەمەدی ئەیوبیان وەزیرو (موشاویر) عەبدولرەحمانی ئیلخانی زادە وەزیرو دادی مەلا حوسێنی مەجدی
ئەرەمەرزیای کۆماری زادەو بارودۆخ و ڤییەرەکانو سەروبەندو جەنگی جیهانی دووەمی و ناکۆکیەکێ ئێرانی و شورەوەی (سۆڤیەت)ی و چێر بە چێر و نهێنی پەشتیوانی ڕەزا شای جە هلتەری و ئەڵمانیای نازی جەلایێوە و شورەوی و بەڕیتانیا-ئەمەریکای جەلایێ تەرەوە و ئەرەگێرتەی بەشێوی فرەو ئێرانی جە لایەنو شرەوی و بەریتانیایەوە بێ و جمیەرو ئازادی کوردیچ سودش چنە هۆرگێرت و بە پەشتیوانی ڕاستە ڕاستەو شورەوی کۆمارو کوردستانیش مەرزنارە. هەڵبەتە وەڵەتەر جە 1941نە چێرو کاریگەری ئا بارودۆخەیەنە و ئەرەگێرتەی سەرنیشتو ئێرانی جەلاو شورەوی و پانیشتو ئا وڵاتەیە جەلاو بەرتانیایەوە، جە ناوچەکێ سەرنیشتو ورهۆرزو کوردستانیەنە ئاخێز و سەرهۆردای جەماوەری کریابێ و ناوچەکێ سەقز، موکریانی و ورمێ و شکاک-نشینەکێ ئازادێ کریێبێنێ و بۆشایی ئیداری و سیاسیش ونە کەوتەبێوە و جە ئا وەخت و سەردەمەنە چەنڎین پارتێ و سازیێ سیاسیێ و ڕۆشنوێریێ و ئەدەبیێ کوردیێ مەرزیێبێنێرە و جە سەرجەم بەشەکێ کوردستانیەوە کەسایەتیێ سیاسیێ، ڕۆشنویریێ، سەرۆک هۆزێ و هاموڵاتیێ نەتەوەییێ ڕووەشان نیێبێ مەهابادی و دەوروبەریش. هەر ئانەیچە تا ڕادێوە هۆکارێ بێنێ پەی گەشە و چەکەرەکەردەی فکری نەتەوەیی و دەرنجام بیێ بە زەمینەسازێوی گرنگ بێ پەی دورست بییەی کۆمارو کوردستانی.
کۆمارو کوردستانی سەڕەڕاو کەمی تەمەنیش کە کەمتەربێ جە 1 ساڵی، بەڵام جە سەرجەم بورەکانە چوون: یەکێتی نەتەوەیی، حکومەت و دەسەڵاتداری، ئیداری، سەربازی ڕۆژچنامەگەری و ڕادوین (ڕادیۆ)، مافەکێ ژەنی، زارۆڵان، ڕۆشنویری و وێژە، وانای و پەروەردەی کوردی، فکری نەتەوەیی، پێوەرە ژیوای گەلان و کۆمەڵایەتی-ینە هەنگامێ فرە گرنگێ و پڕشنگدارێش نیێ بە جۆرەێوە تا بە ئارۆچ کورد شانازیشان پۆوە مەکەرۆنە.
بەڵام دیسان هەر چەنی بارودۆخی هەرێمی و میاندەوڵەتی هۆکار بێ پەی ئەرەمەرزنای کۆماری، هەر پاسێچە هۆکار بێ پەی کۆتایی ئامای و وڕایش. جە 26و ئادارو 1946ی چێرو فشارو ئەمەریکا، بەریتانیا و ئەورووپایەنە چەنی ئێرانی ڕێککەوت و بڕیارشدا جە کوردستان و ئازەربایجان هێزەکانش بکێشۆوە. دەرنجام 1947/12/17ی کۆمارو کوردستانی دماییش ئوما و شۆنیشەرە جە 31و ئادارو هەمان ساڵێ پێشەوا قازی موحمەد و جەنەراڵ موحمەد حوسێن سەیفی وەزیرو جەنگی و ئەبولقاسم سەدی قازی نمایندەو مەهابدی جە خولو 14و پارلەمانو ئێرانی جە چوارچرا جەدار دریێ.گەریلا تیڤی ڤیدیۆی چالاکی گەریلای لە شەمزینان بڵاو کردەوە

گەریلا تیڤی، ڤیدیۆی چالاکییەکی گەریلاکانی هەپەگەی بڵاوکردووەتەوە، کە ڕۆژی 4ی ئەم مانگە لەشەمزینانی باکوری کوردستان دژی بارەگایەکی سەربازی دەوڵەتی تورک ئەنجامیان داوە.

ئەمڕۆ گەریلا تڤی، ڤیدۆی نێتابترین چالاک گەریلاکانی هەپەگەی دژی سوپای داگریکەری تورک بڵاوکردەوە.
لەسەر ئەو چالاکییە، پێشتر ناوەندی چاپەمەنی هێزەکانی پاراستنی گەل- هەپەگە، ڕاگەیەندراوێکی بڵاوکردبووەوە و ڕایگەیاندبوو: لەچوارچێوەی هەنگاوی شۆڕشگێڕی شەهید باگەر و شەهید ڕۆنیادا، چواری ئەم مانگە کاتژمێر 14:10 خولەک، لە ناوچەی شەمزینان-ی جۆلەمێرگ، هێزەکانمان دژی بارەگایەکی سەربازیی دوژمن لە بەردەم بنکەی سەربازی بێزۆکێ چالاکییەکیان ئەنجامدا، هێزەکانمان چوونە ناو بارەگاکە و سێ سەنگەری دوژمنیان ڕووخاند و دەستیان بەسەردا داگرت، کە تەرمی حەوت سەربازی تێدا کەوتبوون، هەروەها حەوت سەربازیش برینداربوون، لەو چالاکییەدا دەست بەسەر پێنج چەکی جۆری G- 3، BKC یەک، ڕەخندی چەکەکاندا گیرا.
ک - شیونامی: جە وێنیشاندایەکێ ئێراق-یەنە 424 کەسێ کوشیێنێ

زیاتر جە دووێ مانگێن ناڕەزایەتی و وێنیشاندایێ جەماۋەریێ جە ئێراق-ەنە بەردەۋامێنێ و نەتەوە یۆگێرتەکێ (یونامی) ئاشکراش کەرد جە میانشانە 424 کەسێ کوشیێنێ و 758 کەسێچ بریندارێ بیێنێ.

جە ئێراق زیاتر دووێ مانگێن ناڕەزایەتی و وێنیشاندایێ جەماۋەریێ جە بەغدادی پایتەخ و پارێزگاکێ پانیشتو وڵاتی بەردەۋامێنێ و جەماۋەری ناڕازی ۋازیارەن دمایی بە گەندەڵی و نەبییەی خزمەتگوزاریەکان بەیۆنە و هەر یەرە سەرۆکایەتیەکێ کۆماری، حکومەتی و پارلەمانی دەست جەکار بکێشانەۋە و حکومت و دەسەڵاتێۋی مەردومی یاگێشان بگێرۆنەۋە. بەڵام بە فەرمانو دەسەڵاتداری ئێراقی هێزە ئەمنیەکێ بە فشار و چەک و کوشتوبڕ ڕووبەڕوو جەماوەری ناڕازی بیێنێۋە و بە ئا هۆکاریچە سەدان کەسێ کوشیێنێ و سەدانی تەرێ بریندارێ بینێ.
جە ئەی بارەۋە کۆمسیۆنو هامکاری ئێراقی (یونامی) سەر بە کۆمیساریاو باڵاو نەتەوە یۆگێرتەکانیجە ڕاپۆرتێۊشەنە ئاشکراش کەردەن: "جە دووێ مانگێ ناڕەزایەتیێ و وێنیشاندایە جەماۋەریەکێ ئێراق-یەنە 424 کەسێ کوشیێنێ و 758 کەسێچ بریندارێ بیێنێ".
جە ڕاپۆرەتەکەنە دەستنیشان کریان: "جە 5و مانگەو 11ی تا 8و هەمان مانگێ جە ناڕەزایەتیە جەماۋەریەکانو ئێراق-یەنە 170 کەسێ کوشیێنێ و و 2 هەزارێ و 263 کەسێ تەرێ بریندارێ بیێنێ".
هەڵبەتە چێرو فشارو جەماوەری ناڕازییەنە عادل عەبدولمەهدی سەرەک وەزیرانو ئێراقی دەستش جەکارکێشتەنەۋە، بەڵام دەست جەکارکێشاکەیش دماییش بە ناڕەزایەتییەکان نەئاۋردەن و خەڵکی وێنیشادەر ۋازیارەن پەی دمایی ئاۋردەی بە گەندەڵی و نەبییەی خزمەتگوزاریەکان و پێکئاۋردەی حکومەت و دەسەڵاتی مەردومی هەر یەرە سەرۆکایەتیەکێ کۆماری، پارلەمانی و حکومەتی دەست جەکار بکێشانێۋە.جە هەڵەبجە سەنتەرو ڕۆشنۋیری دکتۆر حەمەئەمین هەورامانی کریاۋە

جە هەڵەبجە بە سەرپەرشتی زانشتگەو شارەکەی سەنتەرو ڕۆشنۋیری دکتۆر حەمەئەمین هەورامانی کریاۋە.

جە شارو هەڵەبجە بە سەرپەرشتی سەرۆکایەتی زانشتگەو شارەکەی و بەبەشداری دەیان کەسایەتیێ ڕۆشنۋیرێ و حزبیێ و حکومیێ، بە مەراسیمێۋی گەورە سەنتەرو ڕۆشنۋیری دکتۆر حەمەئەمین هەورامانی کریاۋە. جە مەراسیمەکەنە چەنڎین وتارێ پێشکەشێ کریێ و سەرەڕاو ستاییش و کۆشای ئەدەبی کۆچکەردەی، باس جە گرنگی ئەۋەکریای سەرنەتەرەکەی کریا و بەرز هۆرسەنگیا.
دکتۆر حەمەئەمین هەورامانی کەسایەتیی، ڕۆشنۋیر، مێژوونۋیس و نویسەریۋی دیار و نامی هەورامانی و کوردستانی بێ و جە بۋارە جیا جیاکانە خاوەن دەیان پەڕتوکێ و بەرهەمێ ئەدەبیێن و پەرتوکخانەو کوردەۋاریشان پنە زەنگین کریان.
یاگێ ۋیرۋستەیەن، سەرسەبای ڕۆو هەینی 2019/11/23، جە شارو سلێمانیێ دکتۆر موحەمەد ئەمین غەفور، کە بە هەورامانی ئەشناسیان، دمای ململانێ چەنی نەوەشی، جە نەوەشخانەنە کۆچی دماییش کەردەبێ.
دکتۆر موحەمەد ئەمین هەورامانی، جە 1928جە شارچەو بیارێ جە ئەڎێ بییەن. جە 1937 ۋزیان وانەگەی سەرەتایی جە شارچەکەنە و دماتەر قۆناغەکێ وانای و مسیاریش جە هەڵەبجە و سلێمانیێ تەمامنێنێ و دەرەنجام جە 1952 بینە بە مامۆستا. جە 1956 وەختێ جە دەگاو هاواری کە یارسانێ و کاکەیێنێ و سەر بە هەورامانیەنە مامۆستا بییەن، یەکەمین پەڕتوکش سەبارەت ژیایی و ۋیەردە، کلتور و ئایینی یاری و کاکەییەکان نۋیستەن. ساڵو 1961ی فاڕانشاۋە پەی شارچەو سیروانی و ماۋێ چاگە خزمەتی پەروەردەییش کەردەن.
دکتۆر هەورامانی سەرەڕاوسەرقاڵیش بە مامۆستایی، بەڵام درێژەش بە وەنەی دان و جە 1965 جە زۋانەکانو فەڕەنسی و ئینگلیزی ماستەرش بەدەست ۋستەن. هەمان ساڵەنە جە زانستگەو موستەنسەریەو بەغڎادی بەکاڵۆریۆسش جە هەر دووێ زاۋانەکەیەنە ئاردەن. جە 1989 جە زانستگەو ئەسکەندەریەو میسری، دکتۆراش جە زۋانەۋانی بەدەست ئاۋردەن. دووێ جارێ هامسەرگیریش کەردەن و بەرهەمەکەش 7 زارۆڵێ بیێنێ.
بەرهەمەکێش بریتینێ جە:
1 چۆن دەبیتە مامۆستایەکی سەرکەوتوی زمانی ئینگلیزی، چاپی یەکەم، ساڵی 1972، چاپخانەی سەلمان ئەعزەمی لە بەغداد.
2 سەرەتایەک لە فینۆلۆژی زمانی کوردی لە بەرواری23111973 ئامادە کراوە لە چاپخانەی مەعاریف لە بەغداد.
3 فۆنەتیکی زمانی کوردی، چاپی یەکەم، ساڵی 1974 چاپخانەی دار الجاحز،بەغداد.
4 زاری زمانی کوردی لە تەرازووی بەراورد دا، ساڵی 1981، چاپخانەی دار العراقیە للتباعە والنشر، بەغداد.
5 میرزا ئۆڵقادر، ساڵی 1984، چاپخانەی کۆڕی زانیاری عێراق، بەغداد.
6 فەرهەنگی ئیریەن ڤاچ، کوردی کۆن و نوێ، ساڵی 1987، چاپخانەی سومر.
7 زمانی ئاڤێستا سۆکۆلۆڤ، ساڵی 1998، چاپخانەی دار الحریە، بغداد.
8 مێژووی ڕێبازی زمانی کوردی، ساڵی 1990 لە بڵاوکراوەکانی مەڵبەندی ڕۆشنبیری و کۆمەڵایەتی زانکۆی سلاح الدین.
9 بەراوردی نێوان زمانی کوردی و ئاڤێستا، ساڵی 2005 دەزگای چاپ و پەخشی سەردەم.
10 لەیلێ و مەجنون، ساڵی 1985، لە بڵاوکراوەکانی ئەمانەتی گشتی و ڕۆشنبیری لاوان، چاپخانەی علا، بغداد.
11 ما کتب عن اللغە الکردیە، ساڵی 1978، چاپخانەی المجمع العلم الکردی.
12 وەلی دێوانە، چاپخانەی علا، بغداد، ساڵی 1979.
13 ڕەسەنایەتی، ساڵی 2005 دەزگای ئاراس.
14 مێژووی گوڵزاری هەورامان، بەرگی یەکەم، دەزگای ئاراس، ساڵی 2004 بەیارمەتی محمد رشید امین.
15 مێژووی گوڵزاری هەورامان، زمانناسی و ئەدەبیات، بەرگی دووەم، ساڵی 2004، دەزگای ئاراس، بە یارمەتی محمد رشید امین.
16 کاکەیی، بغداد، چاپخانەی الحوادس، ساڵی 1984.
17 زارە کوردیەکان، پرۆژەی هاوبەش لەگەڵ کامل حسن پور، کوردستان موکریانی، سادق بهادین ئامێدی، حەمە ئەمین هەورامی، ساڵی 1987، جامع سلاح الدین.
18 جوگرافیاو مێژووی هەرە دێرینی هەورامان لە ئاڤێستادا، ساڵی 2010، چاپخانەی چوارچرا.
19 هەندێ لە لاپەڕەکانی ژیانم، ساڵی 2015، چاپخانەی چوار چرا.
20 وڵاتی کەیانیان و زەردەشت و هەورامان لە ئاڤێستادا، هەولێر، چاپخانەی ڕۆشنبیری، ساڵی 2011.
21 فەرهەنگی ئێریەن ڤاچ، بەرگی 1 و 2 و 3، ساڵی 2008 چاپخانەی وەزارەتی ڕۆشنبیری، هەولێر.
22 مێژووی هەورامان، بەرگی یەکەم و دووەم، چاپی یەکەم، تهران، چاپخانەی بلخ، لە بەرواری 3071994.
23 مێژووی هەورامان، بەرگی یەکەم و دووەم، چاپی دووەم، ساڵی 2016، چاپخانەی چوار چرا.
24 فەرهەنگی قوتابیان بۆ پۆلەکانی ناوەندی و ئامادەیی، بە هاوکاری دکتۆر احسان فوئاد، عبدالله شاڵی، دکتۆر خلیل حماش، یەکەمین قاموسی ئینگلیزی، کوردی، بەغداد.
25 مەقالەی پەنجا پەڕەیی لە گۆڤاری کوردناسی، بەناوی؛ ڕەسەنایەتی زمانەکەت بناسە، ساڵی 2007.
26 کوردی شێوەزار، لە بەرگی 21 ەم و 22هەمی کۆڕی زانیاری عێراق، بغداد، ساڵی 1990.
27 مێژووی هەورامان، بەشی یەکەم، چاپی دووەم، ساڵی2016، کوردستان.
هەرپاسە دکتۆر هەورامانی چنڎین بەرهەمێ چانەکریێش هەنێ.
دکتۆر موحەمەد ئەمین غەفور، کە ئەژناسیان بە هەورامانی خاوەن پەرتوکخانێ هەزاران پەڕتوکی بێ و ۋەڵێ کۆچی دماییش پێشکەشش کەردەبێ بە زانشتگەو هەڵەبجەی. هەورامانی وەڵێ کۆچی دماییش فرە هەوڵش دابێ تا جە بیارێ بە ئەرک و دارایی وێش ناوەندێۋی پەیجوری و زانشتی پەی خزمەتکەردەی بە هەورامانی و کوردستانی مەرزنۆرە، بەڵام مەخابن دەسەڵات جە ناوچەکەنە نەک هامکارێش نەبێنێ، بەڵکو ئاستەنگیشان پەی دروست کەردەبێ و دەرەنجام پا داخێۋە سەرەش نیاۋە و ئاۋاتەکەش بەدی ناما.کۆنگرەو کوردستانی جە ئەورووپا: ئیدریس سەلیم-ی ئازاد بکەردێ

ئیدریس سەلیم ئەندامو تەفگەرو ئازادی کە زیاتەر جە 7 مانگێن بەناحەق پارتی زیندانی کەردەن کۆنگرەو کوردستانی جە ئەورووپا چالاکیش پەی ئازادیش ئەنجامدا.

ئەندامێ کۆمسیۆنو کۆنگرەو کوردستانی جە ئەورووپا پەی ئازادکەردەی ئیدریس سەلیم ئەندامو جمیەر (تەفگەر)و ئازادی کۆمەڵگەو کوردستانی جە بەلجیکا کۆبیێوە و چالاکیشان ئەنجام دا. جە چالاکیەکەنە ئەندام کۆمسیۆنەکەی جە ئەرەیاونایێونە داواشان جە پارتو دیمۆکراتو کوردستانی (پەدەکە) کەرد، تا هەرچی زووەن ئیدریس سەلیم-ی ئازاد بکەرۆنە کە ماوەو 7 مانگێن بە ناحەق جە هەولێر زیندانی و بێسەروشۆن کریان.
جە ئەرەیاوناکەنە جەخت کریانەوە، ئەگەر پارتی نامریای ئازاد نەکەرۆنە هەڵوێستێ تەرشان ببۆنە و ئەرەمەرزیا ئەورووپی و جیهانیەکان جە دۆسیەکەیش ئاگادارێ و هایدارێ بکەرانێوە.
ئیدریس سەلیم محەمەد تەمەن 60ساڵان، ئەندامەن جە ئەنجوومەنو هەولێر-و تەڤگەری ئازادی جە 02019/05/08یەوە تا بە ئارۆ دەستگیر و زیندانی کریان و کەس سۆراغش نمەزانۆنە و چارەنویسش نادیارەن. هامکات باس جە ئانەیە مەکریۆنە کە نامبریا جە زیندانەنە نەوەش کەفتەن و بارو تەندروستیش خراپ تێکشیەن. بەڵام سەرەڕاو ئانەیە پارتی ئامادە نییەن چارەسەریش پەی بکریۆنە و کەسوکار و پارێزەش سەردایش بکەرانێ.زوان چیٛشەن؟

زوان چێشەن و چی گردو زوانئەشناسەکا وەرانوەرو ئەژناسایشەنە دەسەپاچیٛنیٛ؟

گردو زوانئەشناسەکا وەرانوەرو ئەژناسای زوانینە دەسەپاچیٛنیٛ گردو زوانئەشناسەکا وەرانوەرو ئەژناسای زوانینە دەسەپاچیٛنیٛ، ماچا زوان ئەژناسنایش نمەکریوٙ، یام هەریوٙشا بە جورێو ئەژناسایش مەکەروٙنە، وەرو ئانەی ویٛشا بەساوە بە ئەشناسای کۆمەڵە زوانێوە، یانی کۆمەڵەو زوانی ئا کۆمەڵە خەڵکەنیٛ کەبەزوانێوە قسیٛ مکەرانە، پی جورە هوٙڵەندی و ئەڵمانی با بەدوویٛ جۆرە زوانیٛ، سەربارو ئانەی فرە ئەویوٙی مشانە، چوون هوٙڵەندیەکیٛ پاسە هەست کەرا زوانەکەشا جیان جە ئەڵمانی، هەرپاسە ئەلمانیەکیٛچ ویٛشا بە جیا مزانا.
شوٙنەوئانەیرە پەیلوایچ هەن چنڎە ساڵیٛن ماچا زوانی کوردی یوٙن، سەربارو جیاوازی فۆنەتیکی و واتە سازی و ڕستە سازی بەینو دیالێکتەکاشنە، وەلێم ئیسە هەورامیەکیٛ ماچا هەورامی زوانێوە جیان جەکوردی، هەورامی زوانێوە پەیرەن، ڕازوانش فرە جیاوازیش هەن چەنی زوانی کوردی ” سورانی و کرمانجی”، ئانە مەرامی سیاسی بیٛ چنڎەساڵیٛن هەورامیەکیٛش بە کورد ئەژمار کەردیٛبیٛنیٛ وەلێم ئیسە ئا زەمانە ویەرد، ئیسە زەمانەو ئەوەژیونای فەرهەنگە جیاوازەکان و دنیاوینو کۆمەڵگەی فاڕیان.
تا ئیسە چنڎ ئەژناسێوە ” ئەژناسە “[1] فریٛ کریێنیٛ پەی زوانی، چیٛگەنە وزمیٛشا ڕووە:
فردیناند سوسێر ماچوٙ (( زوان بەرهەمو کوٙمەڵایەتی هامزوانان، کەردێوە فرە پەنەواز بیەن کە خەڵکی ئاوردەنەنە پەی ئانەی کۆمەکو تاکەبەتاکو خەڵکیش پەنە کەروٙ )). چوٙمسکی ماچوٙ (( زوان کوٙمەڵە ڕستێوەنیٛ، ڕازوان بەرهەمشا ماروٙ )). هۆڵ ماچوٙ (( زوان هەرمانگێوەن، ڕاوەبەردەی ویٛش و هەرمانگەکەی ئینا ملو ویٛشەنە، چا هەرمانگەنە ئانزانەکیٛ چەنی هەنگەری هەرمانە کەراو جە یوترینی یاوانە)). بلۆک و تراگەر ماچانە (( زوان چنڎ نیشانێوەنیٛ، ویٛشاوە، ویٛکەرد خەڵکو کوٙماڵەی مارانە چیٛرو هەرمانیٛ دەسە جەمعییٛ)). سپایر ماچوٙ (( زوان نونگێوە نا غەریزەیی و تایبەن بە ئانزانی، پەی بەروستەی ئاوەزی و ئارەزوەکاش بەکارش ماروٙنە، بە هوٙو نیشانیٛوە بەیاسا لوان ڕاوە و ئینا چیٛرو دەسەڵاتو ئانزانینە)). فواد مەرعی ماچوٙ (( زوان سیستەمێوە هیٛمایی ویٛسەرەن دلیٛ خەڵکینە وکوٙمەڵگاینە ویٛشۆ سەرهورمڎوٙ، بە مەبەستو یاواینەی بەینو تاکەکا کوٙمەڵگەی)). محمەد عەلی خولی ئی ئەژناسیٛشە کەردیٛنیٛ پەی زوانی، ماچوٙ (( زوان سیستەموو پەیوەنی کەردەین بەینو دوویٛ لایانە)).(( زوان سیستەمێوەن پەی ئەوەفاڕای هەست و ویری بەینو خەڵکینە)).(( زوان هوٙکارێوەن پەی نیشاندای پەیلوایشاو ئەوەجەکا و ڕاسیەکا بەینو خەڵکینە)).(( زوان سیستەمێوە ویٛکارەن پەی نیشانیٛ دەنگەکا و ئەوەفاڕای ویرو هەستەکا بەینو ئەنداما کوٙماڵێوە هامزوانینە)). مارتنێت ماچوٙ (( زوان هوٙکارێوەن پەی یاواینەی ئەو یوٙترینی، زوان کریوٙ بە چنڎ دانێوە وردیٛ پەنەش ماچا مۆرفیم، کە مانادرەن)). کاروٙڵ ماچوٙ (( زوان کۆمەڵە نیشانێوە دەنگیێنیٛ، کە پەی یاواینەی و بڕەبەش کەردەی ڕووداوەکا دەور و پەشتیما بەکارش مارمیٛ )). ئۆلمان ماچوٙ (( سیستەمێوە هیمای دەنگین، ویرو گرد کەسێوەنە و گرد خەڵکینە چەسپیان )). هنری سویت ماچوٙ (( زوان هوٙکارێوەن پەی بەروستەی ویری جە ڕاو دەنگیوە، دەنگیچ واتیٛش چەنە وەشکریان )) . ئەحمەد مەتڵوب ماچوٙ (( زوان ئا دەنگیٛنیٛ، کە گرد نەتەوێوە پەی پەنەوازەکاش بەرشا مڎوٙ )). ئەرستۆ ماچوٙ (( زوان جامی هەرەقەتینو ئەقڵین))، یانی زوان ڕادەو ئەقڵو ئانزانی نیشانە مڎوٙ. محمەد شەفیق غربال ماچوٙ (( زوان دیارکەوتێوە کوٙمەڵایەتین، کریٛڵیتەرین هوٙکارا پەی تیٛکەڵ بیەی خەڵکی)). محەمەد محەمەد یونس عەلی ماچوٙ (( زوان سیستەمێوەن جە نیشانا، ویٛشاوە ڕیٛکیٛ کەوتیٛنیٛ سەرش، تەواناو بەشکەردەیش هەنە، تاقەکەس پەی بەروستەی مەبەستەکاش و پەیوەندی کەردەیش چەنی خەڵکی جە ڕاو قسیٛکەردەیوە و نویستەی بەکارش ماروٙنە)). جە وینگاو کوٙزوان ئەشناساوە ماچا (( زوان کوٙمەڵە شیٛوازێوە جیاوازیٛنیٛ، هەر یوٙشا پەی باریٛو تایبەی بەکار مەی ))،(( زوان دوای ئانزانین بە قسیٛکەردەی یام بە نویستەی)). جومعە سەید یوسف ماچوٙ (( زوان سیستەمیٛ دەنگی درکیان، دەسوری تایبەو ویٛش هەنش، کە دەنگسازی و واتە سازی و ڕستە سازی بەروٙش ڕاوە، بە تەشکیٛ یوٙگیٛرتە، پەوکای زوان سیستەمو سیستەمەکان )). حەمەکەریم هەورامی ماچوٙ [2](( زوان جامیٛوی بیٛگەردو نیشاندای نەتەوەیا، سەرو جامەکەیۆ، سەرکەوتەی و دماکەوتەی، وەڵکەوتەی، بەرزی و نزمی و بیٛ باکیٛ نەتەوەەی وانیوٙوە، بیەی نەتەوەی بیەی زوانەکەیشا، ئەر زوان نەبوٙ نەتەوە نیەن)). دکتوٙر محەمەد دەبیر مقەدەم ماچوٙ[3] ((زوان: دوویٛ جوٙرە زوانیٛن هەکە قسیٛکەرەکیٛشان نمەیاوانە جە یوی)) وەلیٛ پەی دیالێکتی ماچو(( دوویٛ جوٙرە زوانیٛ کە قسیٛکەرەکیٛشان یاوانە یوترینی، وەلێم دلیٛشانە جیاوازییٛ دەنگی، واچییٛ، واتییٛ، ڕازوانییٛ هەنیٛ)).پەی لەهجەی ماچوٙ(( دوویٛ جوٙرە زوانیٛ کە قسیٛکەرەکیٛشان یاوانە هەنگەری، وەلیٛم دلیٛشانە تەنیا جیاوازییٛ دەنگییٛ، واچییٛ هەنیٛ)). جوٙر: واتێوە بیٛلایەنە، تاومیٛ جیاتی، زوانی، دیالێکتی، لەهجەی بەکارش بەرمیٛ، پیٛسە، جوٙرو زوانی، جورو دیالێکتی، جوٙرو لەهجەی.(واچە=وچە=حرف). پاسەبوٙ زوان کوٙمەڵە شیٛوازێوی جیاوازیٛنیٛ، هەر یوٙشا بارێوە تایبەنە بەکار مەیوٙ، پەی نمونەی لوای پیٛوای میٛمانیوە و ڕاوەبەردەی و وستەی ڕاو هەرمانو کارەکەیشان، لاییٛو تەرۆ زوان بەپاو ڕەگەزو ئانزانەکا نیٛر و ما ی و عەمر و توەکا و هەرمانگەکا فاڕیوٙ، پی جوٙرە فەرهەنگ و یاگیٛ و ژیوگەو خەڵکەکەی جوٙرو زوانی دیاری مەکەروٙنە ” کەروٙنە “.
یانی زوان تەنیا کەرەسێوە نیەن پەی کیساتەی و هوٙرگیٛرتەی و یاواینەی پیٛخامو بەینو ئانزانەکا، گیٛرە زوان کەرەسەو ئەشناسنای تاک و کوٙین ” گردی ” هەر یاگیٛنە و هەردەمێنە بوٙ.
دەورو پەشتمانە هەزاران زوانیٛ و دیالەکتیٛ و لەهجیٛ هەنیٛ. کە گوزارە کەرانە ئەو جوٙرەها پەیلوای ویری و کوٙمەڵایەتی و چینایەتی و ڕەگەزی و ئەدەبی، شیٛوە و ژیوای، زوان دیارکەوتیٛ فەرهەنگین، پیٛوەزا بە دروسبیەی کوٙمەڵایەتیوە.
د.ناجح گوڵپی
[1] کتیٛبو زار و زمان ، پ . ی . د. نەریمان خۆشناو چاپی یەرەم 2016
[2] کتیبو بنچنەی وتنەوەی زمانی کوردی ، چاپی دووەم 2011 حەمەکەریم هەورامی
[3] کتیبو ڕدەشناسی زبانهای ایرانی جلدی یوەم ، چاپی دووەم 1393 .دکتر محمد دبیر مقدەم
سەرچەمە: هەورامان نێتجە پاۋە جەژنەۋارەو شعرێ کوردی ڕێکۋزیۆنە

سەبای جە شارو پاۋەو هەورامانی یەکەمین جەژنەۋارەو شعرێ کوردی ڕێکۋزیۆنە و بە سەدان شاعرێ و ڕۆشنۋیرێ ۋەرهۆرزو کوردستانی بە 600 بەرهەمێ ئەدەبیێ بەشدارێش ببانە.

سەبای پەنج شەممە، 1398/02/05- 2019-04-25ی، جە شارو پاۋەی کە سەر بە هەرێم-و هەورامان-یەن، یەکەمین جەژنەۋارەو شعرێ کوردی پەی ۋەرهۆرزو کوردستانی ڕێکۋزیۆنە.
هەرمانگەو فەرهەنگی و ڕانمایی پاۋەی کە بە هەماهەنگی (دەبیرخانەو نیشتمانی شعرێ کوردی هەورامانی) سەرپەرشتی جەژنەۋارەکەی مەکەرۆنە ئاشکراش کەردەن: "جە پارێزگا کوردنشینەکان چوون؛ کرماشان، سنە، ئیلام و ئازەربایجانی وەرنشین، سەدان شاعرێ و ئەدەبدۆستێ کوردێ بەشدارێ جەژنەۋارەکەی مەبانە و تا ئیسە 600 بەرهەمێ ئەدەبیێ یاۋێنێ سەرپەرشتیاری جەژنەۋارەکەی. جە جەژنەۋارەکەنە بەشداربیەکێ شعرێ بە هەورامی، سۆرانی، کرمانجی، کوردی وارین (فەیلی) بواناۋە و شکار و توانایی ئەدەبیشان بۋزان ڕووە. جەژنەۋارەکە سەعات 09:00 سەرسەبای دەست پنە مەکەرۆنە و تا ئێۋارەگا بەردەۋام مەبۆنە و شاعرە سەرکەوتەکێ خەڵاتشان پنە مەبەخشیۆنە".
هەرمانگەو فەرهەنگی و ڕانمایی پاۋەی دەستنیشانش کەردەن: "ساڵێ ئایندێ، جەژنەۋارەو شعرێ کوردی، بە هەماهەنگی (دەبیرخانەو نیشتمانی شعرێ کوردی هەورامانی) بەشێۋازی نیشتمانی و میاندەوڵەتی ڕێکۋزیۆنە ".جە سوریا چێش ڕووە مەڎۆن

جە سوریا بە کۆنترڵکەردەی حەلەب-ی و وەرڕەوی خێراو هێزەکێ ئەسەدی جە ئیدلب چێش ڕووە مەڎۆنە و چ بارودۆخێوە شۆنیشەرە مەیۆن؟ ئایا سەرەتاو کوتایی ڕژێمە ئەرەگێرەکەو تورکیایەن و ئا ڕژێمە تا بیناقاقا چەقانەنە هەڕاوو سوریای و بەرشیەیش ئاستەمەن؟

جە ئیدلب هێزەکێ ڕژێمی سوری بە خێرایی ناوچەکان کۆنترۆڵێ مەکەرانێوە، جە حەلەب چەکدارە چەتەکێ تورکیای ناوچەکێ کە 8 ساڵێن ئینێ دەستشانەوە بەبێ جەنگ و تەقە پەی ڕژێمی سوری مازانێ جیا! ئایا جە سوریا چێش ڕووە مەڎۆنە؟ چەتەکێ بەنامێ سوپاو ئازادی سوری یان سوپاو نیشتمانی سوری کە تورکیا ئاڕاستێشان مەکەرۆنە توانایی جەنگی و ڕووبەڕووبییەشان نییەن یان بە فەرمانو تورکیای و جە چوارچێوەو بازاری و سەوداومامەڵەی نویەنە ناوچەکێشان پنە چۆڵێ مەکریانێ؟ جەبهەت ئەلنوسرە، هەیئەت ئەلشام و بە گردی گرووپە ئیخوانیێ و ئەلقاعدەکێ هەڵوێسشان چێشەن؟ ئایا حەلەب و ئیدلب و سەرەتاو کوتایی ڕژێمە ئەرەگێرەکەو تورکیایەن و ئا ڕژێمە تا بیناقاقا چەقانەنە هەڕاوو سوریای و بەرشیەیش ئاستەمەن؟ بە گردی چێش جە سوریا ڕووە مەڎۆنە و سیناریۆ و ئەگەرە چەمەڕاکریێکێ چێشێنێ و چەنی وێشان چێش و چ فاڕیایێوە پەی سوریا و ناوچەکەی باوەرانێ؟
جە 2011وە تا بە ئارۆ جە سوریا ڕووەدایێ و ڤییەرێ هوناویێ فرێ کەوتێنێوە کە نەخشەو سیاسیی، ئیداریی، کۆمەڵایەتیی و سەربازی و دیمۆگرافیی- شان پەیاپەی فاڕان. جە 2011 تا 2016 ڕژێمی سوری فێشتەرین ناوچەکێ چێرو دەسەڵاتداری وێش جە دەستێ دێ و جە کەمتەرین حاڵەتەنە تەنیا 20٪ و خاکو سوریاش دەستەوە مەنەبێ. بەڵام دمای ئانەیە کە جە جنێڤ، ئاستانە و سوچی و مۆسکۆ کۆبیێ و دیدارێ ئەنجامێ دریێ و جە میانشانە تورکیا، ڕووسیا، سوریا و ئێران چەنڎین ڕێککەوتێ و بازاریێشان کەردێ و تورکیا جە وەرانەوەر بە هەرێمە کوردیەکانە زیاتەر جە 150 هەزارێ چەکدارێ تاقمە چەتەکێ سوریاش قۆناغ بە قۆناغ کێشتێوە پەی حەلەب-ی و ئدلب-ی. ئیتر ڕژێمە کەنفتەکەو ئەسەدی بە پەشتیوانی ڕووسیای جە ئاسمان و زەمینەوە و ئێران جە زەمینەوە ژیویاوە و دەستشدا پەل-شانای پەی کۆنترۆڵکەردەی سەرجەم ناوچەکان. جەی چوارچێوەنە جە ئی مانگێ دمایێەنە چەنڎین شارێ و دەیان شارچێ و سەدان دەگایێ پارێزگاکێ حەلەب-ی و ئیدلب-ی جە چەکدارە چەتەکانوسەر بە تورکیای کۆنترۆڵێ کەردێنێوە و هێزەکێش یاوێنێ چەنڎ کیلۆمەتری شارو ئیدلب-ی. تەنانەت جە وەرنشینو حەلەب-ی کە بە قەڵاو ئیخوان موسلمین-ی ئەشناسیان هێزەکێ ئەلقاعدەی و ئیخوانی بەبێ تەقە و جەنگ ناوچەکێشان پەی ڕژێمی سوری ئاستێنێ جیا و کێشیێنێوە پەی ئیدلب-ی! جە ئیدلب-یچ تاقمە چەتە جوربەجۆرەکێ کە گردیشان سەر بە تورکیایەنێ و دەستور و فەرمان جە ئەردۆغان-یەوە مەگێرانی جە سەرجەم جەنگگەکانە شکستێ دریێنێ و سات بە سات ڕووبە دلێ ئیدلب-ی و ناوچە سنوریەکانو میانو سوریای و تورکیای مەکێشیانێوە! سپا ئەرەگێرەکەو تورکیا کە بڕیار بێ تا دیمەشق بلۆنە و دلێ مزگی ئەمەویەکانو شارەکەیەنە نماو هەینی بکەرانێ، ئارۆ نەک بە دووربینن دیمەشق و مزگی ئەمەوی-شان نەدیەن، بەڵکو جە چەند خاڵێوەنە جە ئیدلب قەتیسێ کریێنێ و تەنانەت هێزەکێ ئەسەدی چەندین جارێ هێرشێش کەردێنێ سەر و دەیان سەربازێش چنە کوشتێنێ و بریندارێ کەردەنێ؟ جە وەرانوەرەنە ئەردۆغان و ڕژێمەکەش هیچشان پنە نمەکریۆنە و هەر جە دوورەوە هات و هاوارشانە! بەگردی جە ئارۆنە ڕژێمەو بەشار ئەسەدی بە پەشتیوانی زەمینی و ئاسمانی ئێرانی و ڕووسیای زیاتەر جە 65٪و سوریایش کۆنترۆڵ کەردەنەوە.
هۆکارەکێ ئەوەکێشای و شکستدای تاقمە چەتەکان چێشەن؟ ئەی ڕژێمە ئەرەگێرەکەو تورکیا چ هەڵوێست و بارودۆخێوەش هەن و تاکەی درێژە بە هات و هاوری و بازاریکەردەی مەدۆنە و کەی وێش جە هەڕاو و زەلکاوەو سوریا قوتار مەکەرۆنە و چ چارەنویسێوە چەمەڕاشانە؟
ڕوودایێ و ڤییەرەکێ سوریای نیشانەش مەدانێ کە ئیتر جەنگی بە وەکالەت جە ئا وڵاتە دیماییش ئومان و جەی دوما جە ڕاو تاقمە چەتە چەکدارەکانەوە هیزە هەرێمەیێ و جیهانیەکێ نمەتاونە ئامانجەکانشان کەردەیی بکەرانێ. هەر پەوکەی هێزە هەرێمیەکێ چوون ئێران و تورکیا و زلهێزە جیهانیەکێ چوون ئەمەریکا و ڕووسیا ڕاستەڕاست وێشان دەربازێ مەیدانەکەی ببانێ. بەتایبەتی ڕووسیا و ئەمەریکا ئیتر جە ئیسە بە دماوە گەرەکشانە ڕۆڵێوە کە بە تورکیا و ئێران-یشان دان بە تایبەتی سوریا و ئێراق-ەنە دماییش پەنە باوەرانێ و یەکسەر وێشان دەستبەکارێ ببانێ. بەی تەورە جە سوریانە تورکای زیانمەندی یەکەمەن و زیانەکێش تەنیا بە سوریایەوە نمدرانێوە و دەربازێ دلێ تورکیاچ ببانێ و کاریگەری فرە خراپ سەرشەوە بنیارە و تەنانەت جە ئاستی هەرێمی و جیهانییەنە بە شێوازی فرە خراپ پەی تورکیا بگێڵۆنەوە و قەیرانە دلین و بەرینەکانو تورکیا دەیان قاتێ قوڵتەرێ و فراوانتەرێ بکەرۆوە. هەڵبەتە هەمان چێو پەی ئێران-یچ بە شێوازێوە جە شێوازەکان بە تایبەتی جە ئێراق-نە ڕاستەن.
جە ڕاستیەنە هەم ڕووسیا هەم ئەمەریکا بە ڕێککەوتەی نهێنی و چێر بەچێر ئامانجشانە کە بە پەلکێشکەردەیشان پەی سوریای و ئێراقی تورکیای و ئێرانی جە ئا دووە وڵاتەنە شەکەتێ و مانیێ و دەرەنجام دەرهەم شکستێ و پەرێشانێ بکەرانێ و جە گردو بوارەکانە چوون، سەربازیی، سیاسیی، ئابوریی، ئیداریی و کۆمەڵایەتی-یەنە دووچارێ قەیرانا و ئاڵۆزیێ بەئاستەم چارەسەرکریاشان بکەرانێ و ڕاگیری جە وەڵێ-کەوتەیشان بکریۆنە و هێز و هازی ئابوری و ئانزانیشان جە جەنگ و ئاڵۆزی و قەیرانی ئەوەنەبڕیانە بەهەدەر بڎانێ. جە ئی چوارچێوەنە تاڕادێوی فرە سەرکوتێ بیێنێ و بە ئامانج یاوێنێ و شپرزی بارودۆخی جە ئێران و تورکیا جە سەرجەم بوارەکانە و بەرئاوردکەرووەیش چەنی چەند ساڵێ ویەردەی ئاڕاستیە نیشانە مەڎۆنە و دەسەڵاتداری ئا دووە وڵاتەیە گەلێ ن نیشتمانەکێشان یاونێنێ کەنارو پەرتگای. مشیۆم بواچێۆنە کە جەی چوارچێوەنە هیچ دەوڵەتێوە جە دنیانە بە ئانڎە و ئێرانی و فرە بە تایبەتی ئانڎەو تورکیای نەکوتەنە دامەکێ و پەلوپۆش نەبییەن پۆشەوە. بێگومان دەربازبییەی جە دامەکێ هەر چەنڎە زەحمەت و ئاستەمەن، بەڵام باجی گرانش گەرەکەن. دەرەنجام هەر دووێ دەوڵەتێ بە تایبەتی کە باسەکە سەبارەت تورکیاین لاوازانە و زەلیلانە تەسلیمێ زلهێزەکان ببانە و ئاڎێچێ ئەجەندا و کارنامە و نەخشەڕاو وێشان سەرشارە بسەپنانە. دەرەنجام ڕەنگەن سیناریۆکێ هۆرشنیای یەکێتیی سۆڤیەتی و یوگسلاڤیای سەرشارە دووبارە ببۆنەوە و پارچەکەردەیشان بەیۆنە ئارا. چونکە هەم ئەمەریکا، هەم ڕووسیا و هەم یەکێتی ئەورووپای فرە خاس جە نییەت خراپی تورکیای یاوێنێنە و ئامانجشانە وردە وردە و قۆناخ بە قۆناخی جە ناوچەکەنە ڕۆڵگێڵیش چنە بسانەوە و لاواز و گولانەش بکەرانێوە و ڕەنگەن جە ئایندەی نەچەندان دوورەنە پارچە بییەیشان بوینیۆنە. ئەردۆغان کە جە هیچەوە دەوڵەتی قوڵ و ئەوەشاریای و زلهێزە جیهانیەکان جە پڕۆسێسێوەنە کەرد بە گرد چێوێوە، دیارەن ڕۆڵی پنەدریاش بە خاستەرین جۆر ئەدا کە کەردەن و ئیتر سەردەمش سەرشیەن و دیارنییەن چ چارەنویسێوی تراژیدیک چەمەڕاشەن. نامبریا بەباشی جە ئانەیە یوانەنە پۆکەی جە ئیدلب پەلەقاژێ مەرگیشەنە تا هەرچوومنە بییەن تەمەنو پڕۆسێسەکەی درێژ بکەرۆنەوە. هەر پۆکەی چوون ویەردە ئیسیەچ ئامادەن چەنی ڕووسیای و ئەمەریکای سوکتەرین و ڕەزالەتەرین سەوداومامەڵە و بازاری سەرو ڕۆژاڤاو کوردستانی بکەرۆنە. هەڵبەت دیار نییەن ئایا ئانەش پنە مەکریۆنە یان نا، بەڵام سەرجەم ئیماژەکێ بە ئا ئاڕاستەنێ کە بارودۆخو ئەردۆغانی و تورکیای و باڵانسو هێزی جە هەرێمەکەنە چەنی ویەردەی فرە جیاوازەن و بەدی ئاورڕەیش هر فرە سەختەن و دژوار. هەڵەبەتە هەمان بارودۆخ و چارەنویس بە کەمێو جیاوازیێ جە کات و سات و شێوازەنە پەی کۆماری ئیسلامی ئێرانی و دەسەڵاتدارەکانش ڕاستەن و ئاڎێچێ نمەتاوانە وێشان چنە دەربازێ بکەرانێ. هەرچی تاقمە چەتەکێ سەر بە تورکیای کە جە سوریانە بەنامێ جیێ جیێ بییەیشان هەن، چارەنویسشان جە ئەردۆغانی ئاغایشان خاستەر نمەبۆنە و دووێ ڕێ زیاتەر وەرو دەمیشانە نییەنە. یەوەمەشان، هۆرگێڵایەن جە تورکیای و جەنگ کەردەیەن هەم چەنی تورکیای هەم چەنی سوریا، ڕووسیای و ئێرانی. دووەمەشان، چوون ویەردە تەسلیم بییەی، ئەوەکێشیای و وێ هۆرشای و نامێ و جلوبەرگ فاڕایەن. بێگومان جە هەر دووێ حاڵەتەکەنە دەرەنجامەکەش وێکوشی و دلێنەشییەی زەلیلانەن. جە ئی میانەنە کوردو ڕۆژاڤاو کوردستانی پێسەو هەمیشەی بێئالییەن و بە سود هۆرگێرتەی ئەزموونو ویەردەی ڕای یەرەمش هۆروچنیێنەوە و چەنی چەمداری ڤەییەرێ و وەرئامایەکان مەکەرۆنە و وێش پەی هەر ئەگەرێوی ئامادە مەکەرۆنە و هامتەریب چەنی بواری سەربازیی پەرە بە بورای سیاسی و ڕێکوستەی دلێ یانەو کوردی و کاری دبلۆماسی مەڎۆنە و ڕاوەبەڕێ وێسەری دیمۆکراتیکی بە حەزەرەوە پەیجوری پەی بارودۆخەکەی مەکەرانێ.سەرچەتە نوکەو داعشی بە ئاگاداری میت-ی 1 ساڵ زیاترەن ئینا تورکیا

سەرچەتە نوکەو داعشی محەمەد عەبدولرەحمان مەولی سەلەبی ئەشناسیا بە ئەبو ئیبراهیم هاشمی قەردەشی کە تورکمانێوی تەلعەفر-یەن 1 ساڵ زیاترەن ئینا تورکیا و بە چەمداری و ساناکاری میت-ی هامۆشییە کارو ڕێکوستەی و پیلان-متەرەی مەکەرۆنە.

سەرچەتە نوکەو داعشی محەمەد عەبدولرەحمان مەولی سەلەبی ئەشناسیا بە ئەبو ئیبراهیم هاشمی قەردەشی کە دمای کوشیای ئەبوبەکر بەغدادی سەرچەتەو داعشی جانشینش بییەن، تورکمانەن و خەڵکو شارو تەلعەفر-ی سەر بە پارێزگاو موسڵ-یەن. بەپاو پەیجوری و شۆنیەرەلوای ئاژانسەکەیمان فرات نیوز-ی، نامبریا زیاتەر جە ساڵێوەن 1 ئینا تورکیا و بە سەرپەشتی و چەمداری و ئاساناکاری دەستگاو هەواڵگری میت-ی تورکیا هامۆشییە و کارو ڕێکوستەی مەکەرۆنە و جە شارەکێ ئەنقەرەی و دیلۆک-ی نیشتەجان. سەرچەتە ئەبو ئیبراهیم هاشمی قەردەشی بەپیلان و ئاگاداری میت-ی سەرقاڵو سەرجەنوی ڕێکوستەی داعشی و کاراکەردەوەیشەن جە هەرێمەکە بەگردی و ئێراق-ەنە بە تایبەتی.
قەردەشی ساڵەو 2017 بەمەبەستو لوای پەی تورکیای شییەن ئیدلب، بەڵام بەهۆکارو ناکۆکی فکری و عەقیدەتی میانو سەرچەتەکانو داعش-یەنە هەمان ساڵ بە بڕیارو ئەبوبەکر بەغدادی ڕەوانەو دێرزوور-ی کریان و گوایا جە ئاگە بەشدارو چارەسەرکەردەی ناکۆکیەکان بییەن و بە ئاگاداری دەسەڵاتداری تورکیا ژڵێویانەوە و ئامان و لوان و سەرپەڕشتی ڕێکوزیاکان و چەکدارەکێ داعش-یش جە ئا وڵاتەنە کەردەن و جاروبار سەردای سوریاش کەردەنەوە.
بە پاو زانیارەکان سەرچەتە ئەبو ئیبراهیم هاشمی قەردەشی زیاتەر جە 1 ساڵەن تورکیاش نەئاستەن جیا و جە هەر دوێ شارەکێ دیلۆک-و سەرنیشتو کوردستانی و ئەنقەرەی پایتەخت-یەنە بارەگێش هەنێ و ڕاستەڕاست بەپیلان و ئاگاداری میت-ی تورکی سەرقاڵو سەرجەنوی ڕێکوستەی داعشی و کاراکەردەوەیشەن جە هەرێمەکەنە بەگردی و ئێراق-ەنە بە تایبەتی. نامبرایا جەی چوارچێوەنە جە 15و دیسەمبەرو 2019ی جە دیلۆک بە ئامادەبییەی نمایندەو میت-ی تورکی چەنی 13 سەرچەتێ داعشی کە خەڵکو تورکیای، ئێراقی و سوریای بیێنێ کۆبیێنێوە و پیلانێوە پی جۆرەشانە متێنەرە:
- جە سوریا شانە نهێنیەکی داعشی کە تورکیا سەرپەرشتیشان مەکەرۆنە و شانە وتەکێ و چەکدارە پەرتەوازەکێ داعشی ڕێکێ بوزیاوە و هامکات دژ بە هێزەکێ سوریای دیموکراتیکی-قەسەدە و مەدەنییەکان و هێزەکێ ڕژێمو سوریای هێرشێ و پەلامارێ و ئەوەتەقایێ ئەنجامێ بدانە.
- چەتەکێ داعش دمای ڕێکوستەیشیان و پۆشتەوپەرداخ کەردەیشان ڕەوانە بیابانێ و چۆڵەوانیەکێ پارێزگاکێ نەینەوا، سەلاحەدین و ئەنبار-ی جە ئێراق بکریانێ.
- جە ئەورووپا سەرجەنو شانە نهێنیێ و وتەکێ داعشی کارێ بکریانێوە و جە تورکیا و سوریا-وە چەتێ زیاتەرێ ڕەوانێ ئەورووپا بکریانێ.
- بەهەماهەنگی چەنی میت-ی تورکی سەرجەم چەتە ناڕازیەکێ داعشی و ئا چەتێ کە سود و کەڵکشان نەمەندەن جەلاو پۆلیس و هێزە ئەمنیەکێ تورکیایەوە دەستگیرێ و زیندانیێ بکریانێ. پەی نمونەی جەی چوارچێوەنە تەنها جە دیسەمبەرو 2019یەنە 26 ئۆپەڕاسیۆنی ئەنجامێ دریێنێ و جە ئاکامشەنە 100 چەتێ ناڕازیێ و بێسودێ قۆڵبەسێ و زیندانێ کریێنێ. بەی تەورە دەنگە ناڕزایەکێ دلێ داعشی کپێ کریێوە و دمایی بە ناڕەزایەتیەکان ئاوریان. هامکات تورکیا ئۆپەراسیۆنەکێش پێسەو دژبەری وێش پەی داعشی و دلێنەردەیش نیشانەو گلێرگەو تورکیا و ڕای گردیی میاندەوڵەتی دان و کەردێنێش بە دەستکەوت پەی وێش.
جەلایێوتەرەوە سەرچەتێ و چەتە دەستگیرکریێکێ داعش کە ئینێ جەلاو قەسەدە-یەوە ئاشکراشان کەردەن: ناکۆکیێ گەورەێ میانو سەرکردەکانو داعشی و ئەلقاعیدە-یەنە بیێنی و سەرچەتە نوکەو داعشی محەمەد عەبدولرەحمان مەولی سەلەبی سەر بە ئەلقاعدەی بییەن، هەر پۆکەی ژمارێوە جە سەرکردەکێ داعشی دلێشانە ئیسماعیل عیساوی ئەشناسیا بە ئەبو زەید ئێراقی چنەش ناڕازیێ بیێنی و دژش مدرێنەوە. سەرو ئانەیە جە 2018نە بەهەماهەنگی چەنی میت-ی هێزە ئەمنیەکێ تورکیا ئەبو زەید ئێراقی دەستگیر مەکەرانێ و دماتەر تەسلیم بە ئێراق-یش مەکەرانێوە.
ئاشکرا بییەن محەمەد عەبدولرەحمان مەولی سەلەبی برایێوش هەن بە نامێ عادل-ی و نامبریا ئەندامو سەرکردایەتی بەرەی تورکمانی ڕەگەزپەرستیەن جە ئێراق و جە ئەنقەرە وەرپرسیارەن جە پەیوەندی میانو بەرەی تورکومانی و ڕژێمو تورکیا و کەسێوی دژە کوردی عەیارە 24رەن.
جیا جە ئاژانسەکەیمان فرات نیوز-ی، وەڵەتەر چەندین ئاژانسێ و دەستگایێ یاونەریێ و دەستگایێ هەواڵگری وڵاتانو جیهانی ئاماژەشان بە پەیوەندی محەمەد عەبدولرەحمان مەولی سەلەبی سەرچەتەو ئیسەو داعشی و تورکیا دان. پەی نمونەی جە مانگەو 1و 2020یەنە ڕۆچنامەو "گاردیان"ی بەریتانی بە پەشتبەستەی بە زانیارێ هەواڵگریێ فەرمیەکێ ئەورووپای ئاشکراش کەردەبێ: سەلەبی یۆن جە ئەرەمەرزنەرەکانو داعشی و جە ساڵەو 2014یەنە جە شەنگال سەرپەرشتی کۆمەڵکوشی ئێزیدیەکانیش کەردەن. گاردیان ئاماژەش بە پەیوەندی سەلەبی و تورکیا دان و سەرنجش وستەن سەرو عادلی برایش کە نمایندەو بەرەی تورکمانییەن جە ئەنقەرە کە گومان هەن پەیوەندی بەردەوامش چەنی براکەیش مەنەبۆنە.عەبدولمەهدی: داۋا مەکەرون دەست جەکارکێشتەیم قبوڵ بکەریۆنە

عادل عەبدولمەهدی سەرەک وەزیرانو ئێراقی نامێ دەست جەکارکێشتەکەیش کە پەی پارلەمانی کیاستێنە ئاشکرا بییە و جە میانشەنە داۋاکارەن پارلەمان بەزوویی دەست جەکارکێشاکەیش قبوڵ بکەرۆنە.

دەستگا یاۋنەریەکێ ئێراقی دەقو ئا نامێ عادل عەبدولمەهدی سەرەک وەزیرانو ئێراق-یشان ئاشکرا کەردە کە پەی پارلەمانو وڵاتەکەیش کیاستێنە. عەبدولمەهدی جە نامەکێشەنە نۋیستەنش: "چوون وەڵامێۋ پەی داۋاکاری مەرجەعیەتی ئایینی و ئا بارودۆخە سەختەیە جە ئێراقەنە ئومان ئارا و پەی ڕەخسنای دەرفەتی خاستەری کە ئارامی و چارەسەریش شۆنیەرە بەیۆنە وازیارەنان جە پارلەمانی دەست جەکارکێشای وێم و حکومەتەکەیم قبۆڵ بکەرۆنە".
عادل عەبدولمەهدی سەرەک وەزیرانو ئێراقی دەستنیشانش کەردەن: "جە ئیسەنە حکومەتێۋی ڕاگۋزەر پەی ئێراقی چارەسەر نییەن و تکام جە پارلەمانی هەن تا بە خێرایی متمانە بە سەرەک وەزیرانی نۊی بڎۆنە و ئەڵتەرناتیڤ پەی چارەسەری بۋزۆنە ڕووە".
یاگێ ۋیرۋستەیەن عادل عەبدولمەهدی جە ئاکامو ناڕەزایەتی جەماۋەریەنە ناچار بە دەست جەکارکێشتەی کریان و دیار نییەن دمابەدمای قبوڵکەردەی دەست جەکارکێشتەکەیش بارۆدۆخەکە بە کۆگەی میاۋۆنە و ئایا جەماۋەری ناڕزی و وێنیشاندەرە ئێراقیەکێ دەستبەردارێ ۋێنیشاندای و سەرهۆردای مەبانە یاخود نا؟جە حاجیاوا جە گژیای دوێ بنەماڵانە 3 کەسێ کوشیێ

جە شارچەو حاجیاوا-ی وەردەمو دادگایەنە دوێ بنەماڵێ گژیێنێ و جە ئاکامشەنە 3 کەسێ جە هەر دوی لای کوشیێنێ و چەنڎینی تەرێ بریندارێ بیێنی.

دمانیمەڕۆ ئارۆ چوار شەممەی، جە شارچەو حاجیاوا-ی سەر بە ئیدارەو ڕاپەڕین-ی دوێ بنەماڵێ کە کێشەی کۆمەڵایەتیشان بییەن وەردەمو دادگاو شارچەکەیەنە بە چەک گژیێنێ و شەڕە تەقە میانشانە دورست بییەن.
جە ئی بارەوە ڕۆژنیوز زانیاریش دان و ئاشکراش کەردەن: "جە گژیای و شەڕە تەقەکەنە 3 کەسێ جە هەر دوی لای کوشیێنێ و چەنڎینی تەرێ بریندارێ بیێنی و کوشیێ و بریندارەکێ فاڕیێنێ نەوەشخانەکانو ناوچەکە و پۆلیس پەیجوریش پەی ڤییەرەکەی دەست پنە کەردەن".
هەر دوێ بنەماڵێ وەڵتەر جە دەگاو بێتواتە-ی سەر بەڕانیەی سەرو هەمان کێشەی کۆمەڵایەتی گژیێ بێنێ و جە ئاکامشەنە کەسێو بەنامێ (فەرمان سەمەد)ی کوشیابێ و چەنڎین کەسێ تەرێ بریندارێ بیێبێنێ و ئانەیچە ئانڎەی تەر کێشەکەو میانیشان قوڵەتەر کەردەنەوە.
ساڵانە جە ناوچە جیا جیاکێ پانیشتو کوردستانیەنە دەیان کێشێ کۆمەڵایەتیێ ڕووە مەڎانێ و جە ئاکامشانە چەنڎین کەسێ مەبانێ قوربانیێ. فرە جارێ کێشە کۆمەڵایەتیەکێ جە دیواخانەکانە نەک جە دادگاکانە بە ئاشتەوایی خێڵەکی و عەشایری چارەسەرێ مەرکیانێ و بڕێ جارێ چارەسەیەکە کاتییەن و دماتەر کێشەکە سەرهۆرمەڎۆنەوە. دەسەڵاتداری پانیشتی کە وێش هاندەر و زینڎەکەرو سیستمی عەشایری، خێڵەکی و هۆزگەراین وەرانوەر بە پەرەسەندەی کێشە کۆمەڵایەتیەکان و چارەسەریشان بێچارەن و هیچش پنە نمەکریۆن.بە ئەۋەتەقای مینی باغدارێۋی شۆشمەیی بریندار بی

جە سوفی جانە (ئەشکان فەتاحی) باغداری شۆشمەیی بە ئەۋەتەقای مینی بریندار بی.

جە دەڤەرو سوفی جانەی کە مەگنۆنە میانو شارەکانو تەوێڵێ و نەوسوڎێ سەر بە هەرێمو هەورامانی بە ئەۋەتەقای مینیۋی دژە کەسی باغدارێۋی شۆشمەیی برینداربییەن. سایتو سەلام پاۋەی ۋەڵاشکەردەنەۋە، کەسی برینداربییە نامێش (ئەشکان فەتاحی)یەن و پاژنەو پایش پڕان و پەی چارەسەری بریان نەوەشخانەو قودسی جە شارو پاۋەی.
جە سەردەمو جەنگە 8 ساڵانەکەو (ئێران - ئێراق)یەنە (1980-1988) هەزاران مینێ دژە کەسیێ جۆراوجۆرێ و قەدەغەکریێ جە ناوچە مەرزنشینەکێ هەورامان-یەنە نریێنێ و بە ئا هۆکارە ساڵانە چەنڎین کەسێ مەبانە قوربانیێ یان کەمئەندامێ مەبانێ.دەمو ئایندەی future tense

دەمو ئایندەی future tense ئا کەردەنە کە هەرمانەکیٛش دماو ئیسەتیٛ قوٙمیوٙنە و جە زوانی کوردی و هەورامینە ئی دەمە تەنیا چەنی کەردەی نەویەردەی باسکریان.

دەمو ئایندەی future tense ئا کەردەنە، یام ئادەمنە، وەختنە کە هەرمانەکیٛش دماو ئیسەتیٛ قوٙمیوٙنە، کوچیٛتەر، زوانی کوردی و هەورامینە ئی دەمە تەنیا چەنی کەردەی نەویەردەی باسکریان، کە واتەنش کەردەی نەویەردەی ئایندە، وەختیٛونە یاوەرکەردەو وەختیش مەلوٙنە سەر.کەردێوی یام دەمیٛوی ویٛسەرمان نیەن پی نامیٛوە، تەنیا ئانەن ماناکیٛش ئایندەمان نیشانە مەڎوٙنە. زوانە کوٙنە ئاریەکان هەم دەمو ئایندەی نەبیەن، هەر ئەپی جوٙرە گوزەریان. کریوٙنە نامیٛ “ئایندە، دماڕوٙ، چیٛودمای) بەکار باوەرمیٛ.
کەردەی ئایندە ئا کەردەنە کە ملمیٛ ڕوەشۆ، یام دماو ئیسەتیٛ مەکەرمیٛنەش، یام دماڕوٙنە مەکریوٙنە و ڕووە مەڎوٙنە، دماو مویٛوی کڵی یام فرەی، نمونە: وەختیٛو کەردێوە نەویەردەی سەرەمڕەی سادە مەواچینە ماناو ئایندەی بەخشوٙنە: توٙ مەبی بە ماموٙسا. ماناکیٛش ئانیٛنە کە توٙ دماڕوٙنە بی بەماموٙسا، یانی کەردەی نەویەردەی سادە ئی مانیٛ بەخشوٙنە.
هەرپاسە کەردەی نەویەردەی سەرەمڕە بە هەمان شیٛوە ئی مانیٛ بەخشوٙنە: من ملای ملو پەی بازاری.( یانی کەوتەنان ڕا، ئینانی ڕاوە، هەڵای نەیاوانا، ڕەنگا کوچیٛوی تەر بیاوو بازار) هەرچنڎە کەردێوە سەرە مڕەن وەلێم ماناو ئانەیش چەنە هوٙرکڕنمیٛ کە هەڵای نەیاوانی بازار ئایندەی نزیکەنە میاوی. زوانی ئینگلیزینە بەهەمان شیٛوەکەردەی نەویەردەی سادە و سەرەمڕە ئی مانیٛ بەخشوٙنە(present simple, present continuous).
زوانی ئینگلیزینە کەردەی یاردیدەرو(will, shall, going to) بەکار ماوەران پەی ئایندەی شونیەرە یاوەرکەردەو وەختیچ، هەرپاسە ئادوە دەمیٛ کەردەی نەویەردەی سادە و نەویەردەی سەرەمڕە هەمان ماناو ئایندەی بەخشانیٛ.
زوانو فارسیە چەمە یام کەردەو(خواستن، خواهیم) بەکار مەیونە کە ماناو ئایندەی بەخشوٙنە، شونیەر متاومیٛنە بواچمیٛ کە زوانو هەورامیچە (موازو سەرکەوتە بی) هەمان مانا بەخشوٙنە هەرچندە موازو کەردەی نەویەردەن. بڕێ جاریٛچ کەردەی ئەرەنیا(التزامی/ انشائی) ماناو ئایندەی بەخشوٙنە( گەرەکمەن بلو پەی بازاری) یانی کوچێ تەر ئەگەر پەیم لیٛویا ملو پەی بازاری، هەرچندە نەوەشی کروٙنای کەردیٛنمیٛ وڵە. بڕێ جاریٛچ تەمانە مکەرمیٛ پەی چیٛوێ مەواچمیٛ( وەشڵەی دەسەڵاتێوە ئامیٛ سەرو دەوری گەندەڵ نەبیێ) کە ماناو ئایندەی بەخشوٙنە. نمونیٛ تەریٛ ئیلتزامی/ئەرەنیای کە ماناو ئایندەی بەخشانە وەلێم جە دەمو ویەردەینە(ئەشیا لوابیێنی. نەکای نەلابی . نەکای نەلوابی) ئی جوٙرە باسە ئانەی مەکەروٙنە کە ئەشیا هیزی لوابیێنی پەی وەنگای، کەنەلان، یانی بەرنامەشەن بیٛ هەکە بلوٙ، نمونەکەی تەرنە”نەکای نەلوابی” ئینەیچ هیزی خەیاڵش بیٛ بلوٙ پەی کەشی بەڕەزا باوەروٙن، وەلێم پەیش ڕیٛک نەکەوت، ئاروٙ من دی پاسەم پەنە وات. یانی کریوٙ دەمی ویەردەی ئەرەنیانە ڕستەما بوٙنەو ماناو ئایندەی بەخشوٙنە.
پاسەبوٙ زوانی هەورامینە متاومیٛ بواچمیٛ کەردەی نەویەردەی سادەو سەرەمڕە و کەردەی ئەرەنیا”التزامی/ انشائی) نەویەردەو ویەردە وکەردەو ئاوات واستەی”تەمەنا” ملانە چیٛرو کەردەی یام دەمو دماڕوٙی و ئایندەیوە، بەتایبە وەختێنە هەکە یاوەرکەردەو وەخت چەنی ڕەتەکەی باکار باوەرمیٛ، پیٛسە: سەوای، پیٛریٛ، پەروەنیٛ، ساڵیٛتەر، مانگیٛ تەر، هەفتیٛ تەر، ئی دوەشەمەیۆ، یام هەروەختیٛوە کەدماو قسیٛکەردەیۆ بەیوٙنە گونجیوٙ پەی یاوەرکرەدەو وەختو ئایندەی.
مانگیٛ تەر باسو کروٙنای کولەکیٛ تەڕەنە نمەمەنوٙ.
هامنیٛ ملو پەی هەورامانی.
سەوای ملای ملو پەی دلیٛ باخی. ملای ملو پەی کەشی
کاوان مەرزیوٙرە فەرمانگەو گیٛڵاو ویارینە
واتیٛ کریٛڵییٛ: key words
چیٛودمای، دماڕوٙ،ئایندە: پەیلوای ویٛم مەواچو ئایندە، جە چەمەو(ئامای، امدن) هورگیریان، ڕیٛخەو چەمەکەی(ئ) نە. (ئای ئیٛ، مای میٛ) یانی ئانە کە مەیوٙنە، کریو بواچمیٛ زەمەنیٛ ئینا وەردەممانە کە مەلای مەلمیٛ ڕوەشۆ یام ئاڎ مەیوٙ ڕووەماوە( ئای+ندە)= ئایندە، یانی ئی واتە زەریفیٛ ملکو چەمەو ئامای و ئامدەنینە.
د. ناجح گوڵپی هەورامان نێتهەپەگە: جە خواکورک و سەرحەد 24 سەربازێ تورکیای کوشیۍ

هەپەگە: جە خواکورک و سەرحەد سپا بەزیاکەو تورکیای 24 سەربازێش کوشیێنۍ و 16 سەربازێ تەرێش بریندارێ بیێنۍ و 1 زرێپۆش و 1 کامیۆنی لەشکری دلێنەبریێنۍ.

میانگەو یاۋنەری و چاپەمەنی هێزەکێ پارێزنای گەلی(هەپەگە-HPG) سەبارەت بە چالاکیێ گەریلاکێ هەپەگەی و ژەنە گەریلاکێ یەکینەکێ ژەنێ ئازادێ (یەژەئا ستار- YJA STAR)ی، ۋەڵاوکریای لەشکریش دان و دلێشەنە ئاماژە دریان بە گورزدای قورسی جە هێزە ئەرەگێرەکێ سپاو تورکیای.
تەمامی ۋەڵاوکریاکەی:
جە هەرێمەکێ خواکورکی جە کوردستانی وارین تا هەرێمەکێ سەرحەد، مووش و ئامەدی جە کوردستانی سەرین، گەریلاکێ هێزەکێ پارێزنای گەلی(هەپەگە-HPG) و ژەنە گەریلاکێ یەکینەکێ ژەنێ ئازادێ (یەژەئا ستار- YJA STAR)ی، دژ بە هێزە ئەرەگێرەکێ سپاو تورکیای ئینێ جە مدرامان و قارەمانی مێژووییەنە و سکشتی قورس بە دوژمنی دریان.
جە خواکورک 4 سەربازێ کوشیێنۍ
جە خوارکورک سپا ئەرەگێرەکەو تورکیای ژڵێۋە (ئۆپەراسیۆن)ی سەربازیش ئەنجام دان و جە ۋەرانۋەرشەنە گەریلا جە بەردەۋامی هەڵمەتەو شەهید باگەری و شەهید ڕۆنیای، جە 11و حوزەیرانی سەعات 15:00و نیمەڕۆی، جە دۆڵەو ئەرمووشی جە 3 قۆڵێۋە جە دوژمنیشان دان و جە ئاکامشەنە 4 سەربازێ کوشیێنۍ و 1 سەرباز زامدار بییەن. دمای چالاکییەکە دوژمن بە تۆپێ و هەلیکۆپتەرێ جەنگیێ بۆردومان و تۆپۋارانش کەردەن و کوشتۍ و بریندارەکەش بە کۆپتەر دوورێ ۋستێنێۋە. جە چالاکی و بۆردومانەکە گەریلاکێمان بێزیانێ بینێ و بە سڵامەتی گێڵێنێۋە بارەگاکێ وێشان.
جە ئیدر و بازید 20 سەربازێ کوشیێنۍ
جە هەرێمەکێ سەرحەدی، گەریلا جە بەردەۋامی هەڵمەتەو شۆڕشگێڵی سەرکەوتەی، سەعات 6:30و 11و حوزەیرانی جە کارۋانێۋی سەربازی سپاو تورکیایشان دان و جە ئاکامشەنە 1 کامیۆن و 1 زرێپۆش گورزی فرە قورسشان ۋنە دریان و جە ئاکامشەنە 20 سەربازێ کوشیێنۍ و 15 سەربازێ تەرێ بریندارۍ بیێنۍ. دمای چالاکییەکەی کە جەلاو ژەنە گەریلاکێ یەکینەکێ ژەنێ ئازادێ (یەژەئا ستار- YJA STAR)ی و هێزەکێ جمیەری شۆڕشگێڵی یۆگێرتەو گەلانی(HBDH) ئەنجام دریان، سپا بەزیاکەو تورکیای بە هاوەنێ و تۆپێ قورسێ و هێزی فرە هێرشش کەردەن و بە چەندین ئامبوڵانسێ کوشتۍ و بریندارەکێش فاڕێنێۋە.
ڕاو ئامەد-مووش چالاکیێ ئەنجامێ دریێنۍ
جە 9و حوزەیرانی، سەعات 19:20 دەیەقێ ۋێرەگای، هێزەکێمان جە پەنگاوو فارقینی سەر بە پارێزگاو ئامەدی هێزەکێ دۆژمنیشان کەردێنێ ئامانج و گورزی قورشان ۋنە دێنۍ بەڵام بە تەمامی ژمارەو کوشتێ و بریندارەکانشان نەزانیان.
جە 10و حوزەیرانی سەعات 19:00و ئێۋارەگای، جە میانو ناوچەو پاسوورو سەر بە ئامەدی و شارو مووش-یەنە، گەریلا خاڵەو کۆنترۆڵیش نیێنەرە و سەرەڕاو کۆنترۆڵکەردەی، ڕێبوارێ و هاموڵاتیێشان جە ئاژە و قۆناغەو ئیسەی ئاگادارێ کەردێنێۋە.
هێرشی ئاسمانی
جە 12و حوزەیرانی سەعات 19:00و ئێۉارەگای، باڵەپڕە جەنگییەکێ سپا ئەرەگێر و قڕکەرەکەو تورکیای بە قورسی هەرێمەکێ خنێرە-ی و خواکورک-ی سەر بە هەرێمەکێ پارێزنای مەدیایشان بۆردومانێ کەردێنۍ، بەڵام زیان بە گەریلای نەیاوان.داعش جە مەخموور تا مەندەلی کەردێ تەرۆرستیێ ئەنجامێ مڎۆنە

داعش جە مەخموور تا مەندەلی چالاک بیەنەوە و کەردێ تەرۆرستیێ ئەنجامێ مڎۆنە و جە دمایین کەردەشەنە جە قەرەتەپە  کفری 2 ماشینێ و 6 هاموڵاتیێش ئەڕفانێنێ و سەرسەبای ئارۆی تەرمرێ 2شان ئێزیێنێوە.

جە مەخوور، کەرکوک، حەویجە، خورماتو، داقوق، کفری، کوڵەجۆ، قەرەتەپە، جەلەولا، خانەقین و دەوروبەرو مەندەلی و بە درێژایی زنجیرە گردۆڵەکانو حەمرین-ی تاقمە چەتەکێ داعشی جارێوتەر بوژیێنێوە و کەردێ تەرۆرستیێ ئەنجامێ مەڎانێ، کەمینێ منیانەوە و خەڵکی مەڕفانانێ.
دمابەدامای ئانەیە کە جە چەنڎ ڕوێ ویەردێنە چەتەکێ داعشی هێرشان کەرد سەرو کامپو پەنابەرانو شەهید ڕۆستەم جوودی مەخموور-ی و جەلاو پارێزوانەکانو کەمپەکەیەوە شکست دریێ، شەوێ ویەردێ جە قەرەتەپە  کفری چەتەکێ بۆسەشان نیانەوە و دوێ ماشینێ مەدەنیێ بەچەنڎین سەرنشیێنوە ئەڕفانێنێ. سەرچەمەکێ هەواڵی جە ناوچەکەوە ئاشکراش کەردەن: "سەرسەبای ئارۆی تەمرێ دوێ جە هاموڵاتیە ئەڕفانیایەکان ئێزیێنێوە و بریێنێ نەوەشخانەو قەرەتپەی". هەمان سەرچەمێ باسشان جە ئانەیە کەردەن؛ "هاموڵاتیە ئەڕفانیەکێ 6 کەسێ بیێنێ کە 2ێشان ئەرەنیشتێ جەلەولا و 4شان ئەرەنیشتێ خانەقین-یەنێ و تا بە ئیسە 4شان چارەنویسشان نادیارەن".
سەرەڕاو ئانەیە کە ئێراق و ئەمەریکا بە ئەرەیاونای فەرمی ئاشکراشان کەردەبێ کە کۆتاییشان بە داعشی ئاوردەن، بەڵام تاقمە چەتەکێ داعشی جە مەخموور هەتا مەندەلی و بە درێژایی زنجیرە گردۆڵکەکێ حەمرین-ی بوژیێنێوە و دەستشان دان جموجوڵ و ئەنجامدای کەردێ تەرۆرستیێ، کەمینێ منیانەوە و خەڵکی مەڕفانانێ و ئاساییش و ئەمنیەتو هاموڵاتیانیشان وستەن مەتەرسیەوە. جە وەرانوەرەنە هێزە ئێراقیەکێ کە باڵادەستێنێ جە ئا ناوچانە هیچشان جە بارەنە نییەن و توانایی پارێزنای خەڵکیشان نییەن و تەنانەت فرە جارێ بەشێشان بە هامکاریکەردەی داعشی تۆمەتبارێ مەکریانێ.
شارەزێ بوارەکەی و ئەرەنیشتێ ناوچەکەی هۆکارەکێ ئەوەژیویای داعشی پەی چەنڎ خاڵان مەگێڵنانێوە کە گرنگتەرینێشان ئینێنێ:
1- هێزە ئێراقیە جیا جیاکێ هەماهەنگی جە میانشانە نییەن.
2- هێزە ئێراقیە جیا جیاکێ جە ڕاستیەنە توانایی پارێزنای خەڵکیشان نییەن و ئەرەنیشتەکانشان و شارەزێ شارچە وناوچەکان نیەنێ و بێگانێنێ پنەشان. 3 دمای بەحساب ئازادکەردەی ناوچەکەی جە داعشی بەشێوی فرێ جە چەکدارە ناوچەیەکێ داعشی دلێ هێزە چەکدارە جیا جیاکانو ئێراق-یەنە یاگێشان گێرتێنە و ڕۆنە چەکدارێ دەوڵەتیەنێ و شەوێنە چەتێ داعش-یەنێ. 4- ئەوەکێشیای هێزەکێ پێشمەرگەی جە ئا شارچە و ناوچانە بۆشایی جددی ئەمنیشان دروست کەردەن و ئاستەمەن بۆشایەکە بەبێ پێشمەرگەی پەڕ بکریۆنەوە. 5- بەعەرەبکەردەی و کۆچبەری کوردی جە ناوچەکانە زەمینەسازەن پەی زیاتەر دروست بییەی بۆشایی ئەمنی و تشەنەکەردەی داعشی. 6- باس جە ئانەیە مەکریۆنە کە لایەن و کەسێ کوردیێ هەنێ ناڕاستە ڕاست هامکارێ و زەمینە وەشکەرێنێ پەی سەرهۆردای داعشی و تەشەنەکەردەیش. 7- جە گردی گرنگتەر جموجوڵی گوماناوی ڕژێمە ئەرەگێر و دژە کوردەکەو تورکیایەن جە ناوچەکەنە و باس جە ئانەیە مەکریۆنە تورکیا بە هامکاری چەنڎ هێزێ و کەسایەتیێ ناوچەکەی ڕاستە ڕاستە هەوڵ پەی ئەوەژیونای و بەهێزکەردەی داعشی مەڎۆنە. 8- نەبییەی پلان و بەرنامەی جەلاو دەسەڵاتداری هەرێمو کوردستانی پەی ناوچەکەی و بە تەمامی پەشتگۆش وستەیش. 9- دەستنیشاننەکەردەی پارێزگاری پەی کەرکوکی کە جە پشکو کوردیەن و هۆکارو ئانەیە مەوزیۆنە ئەستۆو پارتو دیمۆکراتو کوردستانی کە هەر جارەو بەجۆرێ ئاستەنگیش پەی درۆست مەکەرۆنە.جارێ تەر خەلە و خەرمانو کوردی سۆچنیاۋە

جە دادقوق جارێ تەر خەلە و خەرمان و کاڵگە کشتوکاڵیەکێ سۆچنیێۋە و زیانی فرەی ماددی جە هیتیاران دریاۋە.

ئارۆ 4 شەممە، جە دەگاو زەنقری سەر بە ناوچەو داقوق-ی، خەلە و خەرمان و کاڵگە کشتوکاڵیەکێ هیتیارە کوردەکان بە ئەنقەست ئێر دریێۋە و سۆچنیێۋە. ئێرەکە تا ئیسە خامۆش نەکریان و هەوڵ پەی کوشنایش بەردەۋامەن. جە لایێ تەرەۋە شەۋێ ۋیەردێ، جە دەگاو یەنگیجەو تاڵەبانی کە سەر بەهەمان ناوچەیەنە کاڵگە کشتوکاڵیەکێ و خەلە و خەرمانو هیتیارە کوردەکان ئێر دریێ بێنێ و خەڵکی و تیمەکێ ئێرکوشنای ئێرەکەشان خامۆش کەردەنەۋە، بەڵام دیسان ئێرەکە زیانی ماددی فرەش بە هیتیارەکان یاونان.
هەرمانگەو ئێرکوشنای کەرکوکی ئاشکراش کەرد: "جە 8/5/2019ی تا ئیسە، 44 حاڵەتێ ئێرکەوتەی و سۆچنای خەلە و خەرمانی و کاڵگە کشتوکاڵیەکێ جە پارێزگاو کەرکوکی تۆمارێ کریێنێ کە جە ئاکامشانە 3 هەزارێ و 719 دۆنمێ جە زەمینە کشتوکاڵییەکان سۆچنیێنێ و ئانێچە زیانی فرەی ماددیش شۆنیەرە ئومان.
ماۋێۋەن جە مەخمور، کەرکوک، خانەقین، خورماتوو، داقوق سەر بە کوردستانی وارینی و جە حەسەکە و عەفرین و کۆبانێ و ناوچە جیا جیاکێ سەر بە ڕۆژئاڤاو کوردستانی، دارستانێ و خەلە و خەرمان و کاڵگە کشتوکاڵیەکێ هیتیارە کوردەکان بە ئەنقەست ئێر دریانە سۆچنیانە. ئێردای و سۆچناکەی جەلاو داعشی، هێزەکێ سوپا و چەتەکێ تورکیای و عەرەبە شۆڤینیەکێ ئێراقی ئەنجام دریان. جە ڕۆژئاڤاو کوردستانی بڕیا دریان تا قەرەبوو زیانۋنەریاکان بکریۆۋە، بەڵام جە کوردستانی وارین و ناوچە کوردستانیەکێ چێرو دەسەڵاتداری ئێراقی تا ئیسە هیچ باسێ جە قەرەبووکەردەی نییەن و ئانێچە هیتیارە کوردەکێش نیگەرانێ کەردێنێ.جە شرناخ 1 بەکرێگیریا و جە ئاگری 1 سەرباز کوشیێ

جە شرناخ و ئاگری جە 2 چالاکیێ گەریلایەنە 1 بەکرێگیریا و 1 سەرباز کوشیێ.

میانگەو چاپەمەنی و یاۋنەری هێزەکێ پارێزنای گەلی- هەپەگە، بە ۋەڵاوکریای لەشکری سەبارەت بە چالاکیێ گەریلای جە شرناخ و بۆتان زانیاریش دان و ئاشکراش کەردەن: "19و نیسانی، سەعات 01:00و سەرسەبای، جە میانو شرناخ و جزیرە-یەنە، گەریلاکێمان دژ بە سەربازە ئەرەگێرەکێ تورکیای چالاکیشان ئەنجام دان و زیان جە دوژمنی دریان. بەڵام سەبارەت بە زیانەکێ دوژمنی زانیاری تەمام بەدەست نەۋزیان. هاموەخت جە بۆتان ، گەریلا دژ بە هێزە بەکرێگێرتەکێ ڕژێمو تورکیای چالاکیش ئەنجام دریان و جە ئاکامشەنە کەسێۋی بەکرێگێریا کوشیان".
جەلایێ تەرەۋە (فەرماندەیی جمیەرو شۆڕشگێڵی یۆگێرتەو گەلانی-HBDH)، سەبارەت بە چالاکی گەریلاکانشان جە ئاگری ۋەڵاوکریای لەشکریش دان و دلێشەنە ئاشکراش کەردەن: "18و نیسانی، سەعات 1:00 سەرسەبای، جە ناوچەو بایەزیدی سەر بە پارێزگاو ئاگری، گەریلاکێمان دژ بە سەربازگەو ودات ئۆزکایای چالاکیشان ئەنجام دان. جە چالاکییەکەنە سەرەڕاو کوشیای 1 سەربازی، زیانی مادی فرە جە سەربازگەکەی دریان. دمابەدمای چالاکییەکەی دوژمن بێسەوربەرانە ناوچەکەش تۆپۋاران کەردەن. بەڵام زیانش بە گەریلا نەیاونان و گەریلاکێمان بە سڵامەتی گێڵێنێۋە بارەگاکێ وێشان".هەپەگە ناسنامێ 3 گەریلا شەهیدەکێ (زینی وەرتێ)ش ئاشکرێ کەردێ

میانگەو یاونەری و چاپەمەنی هەپەگە-ی ناسنامێ 3 گەریلایێ ئەشناسیێ بە (خەیری گارزان- ئاگری قەندیل-سیپان شاهین) ئاشکرێ کەردێ کە جە (زینی وەرتێ) بە چەمساخی پەدەکە-ی و بە بۆردومانو باڵەپڕە جەنگیەکانو تورکیای شەهیدێ بیێ بێنێ.

میانگەو یاونەری و چاپەمەنی هێزەکێ پارێزنای گەلی- هەپەگە جە وەڵاوکریایێوەنە، ناسنامێ 3 گەریلایێ ئەشناسیێ بە(خەیری گارزان- ئاگری قەندیل-سیپان شاهین) ئاشکرێ کەردێ کە جە (زینی وەرتێ) بە بۆردومانو باڵەپڕە باڵەپڕە جەنگیەکێ تورکیای ئەرەگێری شەهیدێ بیێ بێنێ.
تەمامی وەڵاوکریاکەو هەپەگە-ی:
"وەڵتەر جە 2020/04/16یەنە بە وەڵاوکریا ئاشکرامان کەردەبێ، کە جە 15و نیسانی سپا ئەرەگێەکەو تورکیای هێرشی ئاسمانیش کەردەن سەرو (زەینی وەرتێ) جە بنارو قەندیل-ی سەر بە هەرێمەکێ پارێزنای میدیای و جە ئاکامشەنە 3 هەڤاڵێ گەریلایێمان شەهیدێ بیێ بێنێ، ئارۆ شناسنامەکانشان بە ئی جۆرە پەی ڕای گردیی ئاشکرێ مەکەرمێنە:
ئەشناسیا بە: خەیری گارزان
نامێ و پەشتنام: تەکمیل داڵمیش
یاگێ جەئەڎابییەی: ئێلح/سەرنیشت (باکور)و کوردستانی
نامێ ئەڎێ و تاتەی: فەریاز و ساڵح
کات و یاگێ شەهیدبییەی: 2020/04/15 /زەینی وەرتێ - قەندیل
ئەشناسیا بە: ئاگری قەندیل
نامێ و پەشتنام: حەکیم خونجاهان
یاگێ جەئەڎابییەی: مەریوان/وەرهۆرز (ڕۆژهەڵات)و کوردستانی
نامێ ئەڎێ و تاتەی: زەینەب - سەلیم
کات و یاگێ شەهیدبییەی: 2020/04/15 /زەینی وەرتێ - قەندیل
ئەشناسیا بە: سیپان شاهین
نامێ و پەشتنام: خەبات جاسم
یاگێ جەئەڎابییەی: سەرێکانی/وەرنیشت (ڕۆژاڤا)و کوردستانی
نامێ ئەڎێو تاتەی: فندق - جاسم
کات و یاگێ شەهیدبییەی: 2020/04/15 /زەینی وەرتێ - قەندیل
یاگێ یادئاوەرییەن، جە 2020/04/15ی، جە زین-و وەرتێ سەر بە شارچەو ڕەواندوز-ی کە سەر بە هەرێمەکێ پارێزناو میدیایەن، هێزە چەکدارەکێ سەر بە(پەدەکە)ی پارتەکەو مەسعود بارزانی بەفیت پیلانگێنانی تورکیای ئەرەگێری بەجا کریێ. شۆنیشەرە جیا جە زینی پەدەکە هێزێش پەی سەرجەم محوەرەکێ ڕەواندوز، هەڵگورد، سۆران، کاروخ-ی ڕەوانێ کەردەێ بێنێ و دەستش،کەردەبێ بە دروستکەردەی بنکێ و بارەگایێ سەربازیێ تازێ و بنکە سەربازیە کۆنەکێچشان نۆژەنێ کەردێ-بێنێەوە. بەی تەوەرە پەدەکە بە فیت و پیلانگێڵنای ڕژێمە ئەرەگێر و دژە کوردەکەو تورکیا ئامادەکاریش پەی ئاژاولێ و هۆرگیرسانی ئێرو جەنگی کورد بەکوردی کەرد و جە 16و نیسانیەنە بی بە بایسو شەهیدبییەی 3 گەریلایێ هەپەگە-ی. ئی کەردە سەربازی و جەنگەرانەو پەدەکە-ی و ڕژێمو تورکیای ناڕەزایەتی سەرجەم چینەکێ گلێرگەو کوردەواریش ونەکەفتەنەوە و گرد لایێ وازیاریێنێ پەدەکە واز جە هۆرگیرسنای ئێرو جەنگی باوەرۆنە و جە ئانەیە زیاتەر نەگنۆنە خزمەتو پیلانەکانو تورکیای ئەرەگێری و نەبۆنە کەوا سورو وەر لەشکرو تورکیای پەی ئەرەگێرتەی پانیشتو کوردستانی. بەڵام تا بە ئارۆ پەدەکە گۆشداری ئا داواکاریەیشە نەکەردەن و بەردەوامەن جە هامکاری کەزدەی تورکیای ئەرگێری و چەمساخی کەردەی پەی میت-ی و سپاو تورکیا.جیاوازی ئابووری کۆمەڵگەی و دۆڵەتی چێشا؟

جیاوازی ئابووری کۆمەڵگەی و دۆڵەتی چێشا؟ هۆرامان مۆدێڵێ پەی ئابووریە سۊز ، هەرەوەز و سەربەوێ.

ئەگەر خەڵکوو هۆرامانی پەی رزگاربییەی جە چەڵەمەکا ئابووری دۆڵەتی، ڕووە جە ئابووری کۆمەڵگەی بکەرۆوە ، هەم وێشا جە سەر ئێشەکا سیستمی ڕزگار بکەرا، هەم بە پەشتگێرتەو بەرهەموو لادەگایەکا، هەر پاسە بەرهەمەکا تەروو هەرێمەکەی مەتاوانە خاڵەوو زەفەربەردەو دۆڵەتی پەی سەروو کۆمەڵگەی لاواز بکەرا . جە وەختێ پسۆ ئارۆینە، یاگێ وێشەنە کە خەلکوو هۆرامانی وێر جە ئابوورییە بکەراوە کە ڕەنگدای فەرهەنگی کۆنشا بۆ، کە بنەرەتەکەش، هەرەوەزی، سۆز و سەربەوێ بۆنە. هەروەوەزی بە واتاو ئانەی کە دەگاو و شار پەردێ پێ گێڵای ئابووری جە ڕاو خزمەت و کالڵن ڕێکوزا .
هەرەوەزی ئابووری:
مزاندێ ئەگەر هەر کارمەندێ بەرهەمەکا شۆتەمەنی و سۆزە و چەرەساتوو وێش جە دەگاکا تەمین بکەرۆ، ئابووری هەرێمەکەی جە ڕاو وەشکەردەو کاری بەرز بۆوە. هەر پاسە خەڵکی پەی بەدەس وستەو ئابورییە، کە رەنجوو ئینسانەکا دلێشەنە نەقشی بنەرەتیش هەن، فرەتەر جە ڕاسی کۆمەڵگەی نزیک بۆوە و لەزەت جە ژیوای بەرۆنە.
ئابووری سۆز:
بەشێ تایبەت کە سەرەراو ئانەی کە ئامانجوو کۆمەڵگەی جە بەشوو ئابورینە دابین کەرۆ ، کۆمەڵگەی جە نەوەشیەکا مۆدرنیتەی سەرمەداری پارێزنۆ . ئابوری سۆز ئا ئابووریەنە کە سەرەراو پالپەشتی ژیوگێوە سۆزی ، هەر هەنگامێ کە بە ئامانجوو ئابووری هۆرگریۆ و زەرەر جە ژیوگەی دۆ , مدریۆ . یۆ چا خالا کە ئابۆری دۆلەتی دائی سەرشۆ ئیسرار کەرۆ ، تێکداو ژیوگەیا پێ دەس وستەو قازانجی . بە جۆرێ دەسدرێژیا سەروو ژیوگەی . هۆرامان بە بۆنەو تایبەتمەندیە سرووشتیەکاش ، زەرفیەتوو ئانەیش هەن کە جە بەشوو ئابووری سۆزینە ، قەیرانەکا سیستمی جە رۆحوو کۆمەڵگەی دوو وزۆوە . یۆ جە قەیرانەکا سیستموو دۆلەتی بە کار بەردەو جۆراوجۆروو مادە شیمیائیەکان جە بەشوو باغ و باغاتی و هەر پاسە وەی کەردەو حەیوانە گۆشتیەکا ، یا فرە بەرهەمێ کە بە مەوادی شیمیایی وەش کریا و بێیەنێ بە سەرچەمەو فرەو نەوەشیەکا بە ئامانجوو گەرم کەردەو بازاروو دەواو دەرمانی .
ئابوری سەر بەوێ :
بەداخەوە ئارۆ فرەو کۆمڵگەیەکا تێکێ شێیەنێ ، راسی وێشا ویرشییەنۆ . بە جۆرێ بە بۆنەو سیستموو مەسرەفی بازاری ، تواناکا وێشا پێ دەس وستەو داواکاریەکا روانەیش وستێنێ دەسوو دۆڵەتی . جە دەگێوەنە کە وەلتەر بە شێوە فرە ئینسانی خەلکی ژیواو وێش بەردەن راوە ، ئارۆ فەرهەنگوو مەسرەفگەرایی پاسەش کەردەن ، کە خەلکی ماس و دۆ وێش جە شارەنە مسانۆ . سۆزەو وێش جە مارکێتەکانە ، بە جۆۆرێ سەرمایەداری و سیستمی دۆلەتی مەژگش داگیر کەردەن . گەر هەر هۆرامییە ، تاوۆ زەروو وێش جە چەرخەو ژیواو کەسێ تەروو هۆرامینە خەرج کەرۆ ، یا هەر هۆرامییە تاوۆ هەرمانە پێ هام وەڵاتییە وێش رێکوزۆ ، یا هەر هۆرامییە تاوۆ وێش جە زهنیەتوو ئابووری دۆڵەتی کە پەرا جە نەوەشییە رۆحی وجەستەئییە ، رزگار کەرۆ ، جە ماوێوە کەمەنە فرەوە گرفتەکا کە روانە جە سیتموو شارنشینی ، کە ئابووریش کەردەن بە هەدەفەو و ژیواوی و نرخوو ئینسانەکاش کەردەن کە کەرەسەو قازانجی رزگارش بۆ .
جە ڕووێ پسۆ ئارۆینە کە دۆڵەتوو ئێرانی دوچاروو چەڵەمە ئابووریەکا بیەن ، خاستەرین وەختا پێ خەلکوو هۆرامانی کە بە گێڵایۆ پێ ئەسلوو وێشا و ڕاوەبەری کۆمەڵگەی ، پێ هەمیشەی جە سیستموو زاڵوو دۆڵەتی و سەرمایەداری وێشا رزگار کەرا . وەختشا کە قازانج و سەرمایە جە خزمەتو ژیوای و ئینسانییەتینە بۆ ، نە ئانە ئینسانییەت و ژیوای کریا بە کەرەسەو قازانجی و سەرمایەی.کۆکوشی دێرسیم-ی و سەرکوتکەردەی سەرهۆردای سەید ڕەزا-ی

کۆکوشی دێرسیم-ی جە سەروەخت و جە دمای سەرکوتکەردەی شۆڕش و سەرهۆردای سەید ڕەزا-ی ئەنجام دریا و جە ئاکامشەنە 70 هەزار کوردێ عەلەویێ دڕندانە دلێنەبریێ و دەیان هەزارێ تەرێ بەزۆر کۆچبەرێ کریێ و دەگایەکێشان سۆچنیێ.

کۆکوشی دێرسیم-ی جە سەرنیشت (باکور)و کوردستانی، جە ساڵەو 1937یەنە دەستش پنەکەرد. ڕژێمە ئەرەگێر و فاشیست و دژە کورد و مرۆڤایەتیەکەو تورکیای، جە سەروەخت و جە دمای سەرکوتکەردەی شۆڕش و سەرهۆردایەکەو سەید ڕەزا-ی بە شێوازی سیستماتیک کەوت قڕکەردەی دێرسیمیەکان. قڕکەردەکەی ئانڎە دڕندانە بێ کە هەر کەس و لایێ جا چ هامکاری سەرهۆرداکەیش کەردەبۆنە یان، گێرتەوە. تەنانەت ژینگە، سروشت، ماڕێ و مەڕێ، سەرچەمێ و هانێ، ڕوبارێ و دەرێ، ئاژەڵێ و باڵندێ هامتەریب چەنی مرۆڤاکان قڕێ کریێ. جە قڕکەردەکەیەنە دەیان هەزار سەربازێ پەڕ چەکێ و چەندین فڕۆکێ، ژمارێوی فرێ تانکێ، تۆپێ و چەکێ قورسێ و تەنانەت چەکی قەدەغەکریای کیمیاوی دژ بە هاموڵاتیە بێچەک و مەدەنیەکان بەکاربریێ و بەبەردەوامی جە زەمین و ئاسمانەوە شارو دێرسیمی و شارچێ و دەگایەکێش بۆردومانێ و تۆپوارانێ مەکریێنێ. سەربازەکێ ڕژێمو تورکی هیچ جیاوازیشان میانو وردی و درشتی و پیرو و جەوای و ژەنی و زارۆڵەیەنە نەکەرد و سەرجەمشان بە دوژمنێ تاتەکوشێ وێشان مەوینێنێ و بەبێ بەزەیانە مەکوشێنێشان. کۆمەڵکوشیەکە ڕاستەن جە 1937/05/04 دەستش پنەکەرد، بەڵام تا کۆتایی ساڵەو 1939ی بەشێوازێ جیاجیێ درێژەش پنە دریا و ڕاستەڕاست جەلاو جەلال بایار سەرۆک وەزیرانو وەختی سەرپەرشتی مەکریێنە و نامبریا عسمەت پاشا-ش پەی قڕکەردەکەی ئەرکدار کەردەبێ و دەسەڵاتی ڕەهاش پنە بەخشابێ تا بە پەی هەمیشەی قڕ بوزۆنە دێرسیمەکان و تۆمارشان بپێچۆنەوە و ئاسەوارشان بسڕۆنەوە. هێرشێ و بۆردومانێ و تۆپوارانەکێ دێرسیمیەکێشان ناچارێ کەردێ تا پەنا پەی کەش و کۆی و مەڕێ و چۆڵەوانیەکان ببەرانێ. بەڵام سەربازە دڕندەکێ ڕژێمو تورکیای وازشان چنە نەئاوردێ و بەشێوازێوی فرە نامرۆڤانە دەستپارێزیشان ونە نەکەردێ و کەش و کۆ و کەمەر و دەرە و هانەکێشان بە هۆنەی بە ناهەق مجیا دێرسیمیەکان گوڵگون کەردێ. تەنها جە یەک ئەشکەفت (مەڕە)ەنە جە دۆڵەو ئسکۆرلا-ی، (ئاڵپدۆگان) فەرماندەی تاوانکار (2500) ژەنی و پیرێ و زاروڵێش بەزیندەیی سۆچنێ و بە دینامیت مەڕەکێش تەقانا سەرشارە. بەگردی جە کۆکوشی و قڕکەردەکەو دێرسیم-یەنە 70 هەزارێ کوردێ عەلەویێ دلێنەبریێ و دەیان هەزارێ تەرێ بەزۆر کۆچبەرێ کریێ و سەدان جە دەگایەکێشان سۆچنیێ.
جە 5ی ئەیلوولو 1937یەنە، ڕێبەرێ شۆڕش و سەرهۆردای دێرسیم-ی دەستگیرێ کریێ و دمای داداگایێوی نماییشی و نادادگەرانەی، سەرجەمشان کە سەید ڕەزا و دووێ کوڕێش میانشانە بێنێ جەدار دریێ.
جە 23ی تشرینو دووەمو 2011ی، ڕەجەب تەییب ئەردۆغان، کە ئاکاتە سەرۆک وەزیرانو تورکیای بێ، جە چوارچێوەو پڕوپاگەندە و هۆرخەڵەتنای ڕاو گردیی کوردستانی و تورکیایەنە، سەبارەت بە کۆکوشی دێرسیمی بە شێوازی و ڕواڵەتی داواو چنەویەردەیش کەردێ بێ. بەڵام هەرگیز ڕاش نەڎا ئەرشیفەکێ کۆکوشیەکەی ئاشکرێ بکریانێ و پەیجۆریشان پەی بکریۆنە و وردەکاریێ قڕکەردەکەی و تاوانبارێ و ئەنجامدرەکێش پەی ڕای گردی ئاشکرێ بکریانێ و یاگێ گۆڕە بە کۆمەڵەکێ و بێسەروشۆنکریاکێ دێرسیمی دەستنیشانێ بکریانێ و چارەنویسشان دەستنیشان بکریۆنە.
بەپاو یاسای میاندەوڵەتی، هەرکات سەرۆک وەزیر یان سەرۆک کۆمار داواو چنەویەردەی جە کۆکوشی و قڕکەردەی بکەرۆن، مشیۆم وەرپرسیای جە ئەستۆ بگێرۆن و ڕاستی کەردە و تاوانەکەی و ئەنجامدەرەکانش ئاشکرا بکەرۆن و هامکات قەرەبووی ماددی و مانەوی کەسوکارو قوربانیەکان بکەرۆنەوە. بەڵام سەرەڕاو دەربازبییەی ساڵانێوی دوور و درێژی سەرو کۆکوشی دێرسیمیەرە و تا بە ئارۆچ بیاوۆنە، ڕژێمەکێ تورکیا بە ئەردۆغان-یچەوە، دزانشان نەنیان کوکوشتەکەیەرە و دێرسیمیەکێ قەرەبووی ماددی و مانەوی نەکریێنێوە. ئانیەچە نیشانەش مڎۆنە داواو چنەویەردەکەو ئەردۆغانی جە خەڵەتنای زیاتەر هیچی تەر نییەن و هیچ بەها و نرخێوش نییە و پووچ و بێهودەن.پلاتفۆرموو هەورام-ی: 32 ساڵێن هەڵەبجە زامێش تازێ کریاوە

پلاتفۆرموو هۆرام-ی جە 32مین ساڵڕۆو کۆمکۆشتەو هەڵەبجە-یەنە ئاشکراش کەردەن: "32 ساڵێن هەڵەبجە زامێش تازێ کریاوە و تا بە ئارۆ کرفتەکێ حەڵکەکەیش چارەسەرێ نەکریێنێ".

پلاتفۆرموو هۆرام-ی بەبۆنەو سی و دوەهۆمین ساڵرۆ کۆمکۆشتەو هەڵەبجەی بەیاننامەش دان و دلێشەنە ئامان:
فرەو ئا نەتەوا کە کارەساتێ کۆم کۆشتەی ئۆمێنێ ملشارە جە کەمتەرین وەختەنە وێشا یاونان پەنەو ئاسوودەئی و سەرکەوتەیشا پێ گەلەکەیشا دەس وستەن. کۆم کۆشتەی یا کارەساتشا کەردەن بە دەرسێ پێ پارێزناو سەرکەوتەی پێ گەلەکەیشا بەلام جە لاو ئیمەنە بەداخەوە ، دەسەڵات و ناوەندی عێراقی درێژەدەروو سیاسەتەکا بەعسی بیەن و دەسەڵاتی کوردیچ جە پانیشتەنە ، هەڵەبجە و هەڵەبجەیەکێش پسۆ بازارێ پێ دۆڵەمەند کەردەو وێشا بەکار بەردێنێ . ئاڕۆ 32 ساڵێ سەروو کارەساتوو هەڵەبجەی گۆزەریۆ ، بەڵام بە داخەوە نە ئانە هیچ هەنگامێ بنەڕەتییە پێ چارەسەری گرفتەکا خۆلکی و خانەوادەو شەهیدا و گیانبازا جەستەیی و روحی هۆرنەگریەنە . هەڵەبجە و هەڵەبجەیەکێ جە چەموو بەشەکا تەروو پانیشتو کوردستانی کەمتەرین خزمەتشا پەنە کریان . پسۆ پڵاتفۆرموو هۆرام-ی سەرەراو شەرمەزار کەردەو بەکرا کارەساتوو هەڵەبجەی ، رێز و حۆرمەت پێ کەس و کاروو شەهیدا و گردوو ئا کەسا کە بە هەنساێوە و هەڵسێوە ئازارشا دیەن کیانمێ . هەر چەنی وەڵتەریچ سیاسەت و دەسەڵاتەکا بەغدادی و پانیشتوو کوردستانی جە وەرانوەروو کەمتەر خەمیەکاشا ڕەخنە کریان . بەلام ئانە کە یاگێ داخێنە ، دەسەڵات ئانە کە پێش مۆهێم نیا ، چارەسەری فرەو ئا کەسانە کە بە شێوە جیاوازەکا جە شیمیا وارانوو هەڵەبجەی تا بە ئاڕۆ ئازارە چەشا . دەسەڵات و پانیشتوو کوردستانی نە ئانە کە نەتاواش دەسەڵاتوو عێراقی مڵ کەچ کەرۆ و ئی کارەساتەیە پسۆ کۆمکۆژی بژناسنۆ ، وێچشا بە پەراوێز وستەی هەڵەبجەی و ئازارەکاش ، کۆمکۆژئیە رۆحی و دەروونیشا سەروو خەلکوو ئا هەرێمەیە ئارد . بە جۆرێ کە تاومێ واچمە گرد ساڵێ زامەکا هەڵەبجەی تازە کریاوە . پۆچی پسۆ پڵاتفۆرموو هۆرام-ی داواما جە کەس و کاروو قۆربانیا ، رێکوزیا مەدەنیەکا ئانەن کە کارەساتوو هەڵەبجەی گەورەتەر چانەی وینا کە حزبە دەسەڵاتدارەکێ گەرەکشا بۆ بە چن یادێ و مەراسمێ ، کەم کاریەکا و کەمتەر خەمیەکا وێشا شاراوە . سەروو ئا ئەساسەیە جارێتەر ، جە 32 هۆمین ساڵڕۆ کارەساتوو هەڵەبجەی داواما ئانەن کە کە خەلکەکەما جە هەرێموو هەڵەبجەی بە رێکوستەو وێشا جە بەروو چوارچێوەو دەسەڵاتیوە نڕخ و پیرۆزیەکا وێشا جارێتەر پێ هەڵەبجەی و هەڵەبجەیەکا گێڵناوە . چوون باورما ئانەن کارەساتوو هەڵەبجەی تراژدیاو سەدەی بیەن و فرە دیمێ شاریاویەش هەنێ کە بە رێکوستەو دادگێوە عادڵ کە گەل سەرپەرەستیش کەرۆ بەرگنا . ڕاوەبەری پلاتفۆرموو هۆرام-ی 15-3-2020تورکیا جە گرێسپی کۆمەڵکوشیش ئەنجام داۋە

جە گرێسپی ڕژێمە ئەرەگێرەکەو تورکیای کۆمەڵکوشی نۊش ئەنجام داۋە و جە ئاکامشەنە چەنڎین هاموڵاتیێ شەهیدێ و بریندارێ بیێ.

ئێشەۋ ۋاڤیەرە جەنگیەکێ ڕژێمە ئەرەگێرەکەو تورکیای، جە دەگاو قرەنفلی سەر بە شارو گرێسپی ڕۆژاڤاو کوردستانی 5 ئەندامێ خانەۋادێۋیشان کەردەنێ ئامانج و کۆمەڵکوشێشان کەردێنێ.
جەی بارەۋە ئاژانسو (ئانەها)ی ۋەڵاۋش کەردەنەۋە: "جە کۆمەڵکوشیەکەنە 2 کەسێ شەهیدێ بیێنێ و 3 تەرێ بریندارێ بیێنی و برینێ 2شان سەختێنێ و پەی چارەسەری فاڕیێنێ نەوەشخانەو کۆبانێی. بۆردمانەکە کاتێۋەنە بییەن کە ئەندامێ خانەۋادەکەی دلێ ماشینەکەیشانە بیێنێ و ماشینەکەیچشان بە تەمامی دلێنە شییەن".
ئاژانسەکە پی جۆرە نامێ 3 بریندارەکەیش ئاشکرا کەدێنێ:
روکستان مەحمود فتوح تەمەن 22 ساڵێ برینش سەختەن نیروز مەحمود فتوح تەمەن 25 ساڵێ برینش سەختەن محەمەد مەحمود فتوح برینەکەش سوکەنپلاتفۆرموو هۆرام-ی: نەورۆز ڕۆحوو مدرامانی و پارێزنای ژیوایەن

پلاتفۆرموو هۆرام-ی ئەرەیاونانش: نەورۆز ڕۆحوو مدرامانوو مزۆپۆتامیاین و پارێزنایش ژیوایەن و بە گرنگیدای بە پارێزنای ژیوای و کۆشیای پەی ئاشتەوایی کۆمەڵایەتی و نڕخەکا نەورۆزی زیندێ بمەناوە.

پلاتفۆرموو هۆرام-ی سەر بارەت بە نەورۆزی و سەروو ساڵی نوی ئەریاونایش دان و دلێشەنە سەرەڕاو پێرۆزبایی، باسش جە نەورۆزی و گرنگیش پەی گلێگەی کەردەن و بە ڕۆحوو مدرامانی و پارێزنای ژیوای و کۆشیای پەی ئاشتەوایی کۆمەڵایەتی بەنامێش کەردەن.
تەمامی ئەرەیاوناکەی:
خەڵکوو وەشەویسوو هۆرامانی و گەلەکەیما بە گردی جە هەر چوارپارچەو کوردستانی، جە وەختێنە پێشوازی جە ساڵێ تازێ کەرمێ کە گەلەکەما و ئینسانیەت بە گردی گیرودەو نەوەشی کرۆنای بییەن . نەوەشییە کە سەرەراو گردو ئا گرێفتا کە پێ ژیواو ڕوانەی وەشێش کەردێنێ ، جە لایەتەر پەیامێچا پێ گردوو مرۆڤایەتی کە زیاتەر جە جارانی گرنگی بە پارێزناو ژیوگەی دۆنەو چەنی سرووشتی ئاشت بۆوە . کۆمەڵگاو ئێمەیچ پسۆ بەشێ جە مرۆڤایەتی ئا ئەرکە کە گنۆ سەروو شاناش بە رۆحوو هەرەوەزی و وەشەویسی پێ یۆترینی گێرۆ وێش . یاگێ وێشەنە پێ پارێزناو گیانوو هام وەڵاتیا پەنەوازەن کە گەلەکەما ئێساڵ بە جیاوازتەر جە ساڵا تەری ، چێروو نامێ نەورۆزوو سڵامەتی ساتە وەختەکا سالێ تازێ بەرۆ سەر .
پێشنیارما ئانەن کە گەلەکەما بە رۆحوو نەورۆزی ، کە پارێزناو ژیوگەی ، پێوەرە ژیوای ، مدرامان وەرانوەروو زڵمی و داگیرکاریا ، ئێساڵ بە ئامانجوو سڵامەتی و پارێزناو کۆمەڵگای جە وەرانوەروو نەوەشی کرۆنای وێشا زیاتەر رێکوزا . نڕخە ئینسانی و تاریخی و کەلتووریەکا هۆرامانی پسۆ بەشێ جە نڕخەکا زاگرۆسی و شارستانیەت و مێزۆپوتامیای دۆڵەمەندتەرین سەرمایەن پێ خەڵکەکەیما کە جە وەرانوەروو گرد گرفتێ پەناشا پێ بەرۆ . هۆرامان و خەلکەکەش بە هەزاران سالێن بە فەلسەفەو ژیواو تایبەت بە وێشا نە تەنیا ئینسانیەتشا پارێزنان ، پارێزەروو ئێخڵاقی کۆمەڵایەتی ، ژیوای کۆمیناڵ و کەلتووری زاگرۆسی و مێزۆپوتامیای بییەنێ . سەروو ئا ئەساسەیە نەورۆز پی ئیمە تەنیا مەراسمێ پێ دەس پەنە کەردەو سالێ تازێ نیا .
نەورۆز مانیفستۆ ژیوای ئازادا کە بنەڕەتەکەش کۆمەڵگایە ئێخڵاق مەدار و ژیوگەپارێزا . رێکوستەو مەراسما نەورۆزی جە شاروو و دەگاکا هۆرامانی ئا راسییەشە بەر وست کە رۆحوو نەورۆزی دماو هەزارن سالا چەنی خەلکوو هۆرامانی ژیوای ژیوۆ .نە ئانە کە دەسەڵاتەکێ نەتاوانشا ئی رۆحەیە جە گەلەکەیما پسانەوە ، بە پێچەوانەوە گەلەکەما بە رۆحوو مدرامانوو نەورۆزی دەسەڵاتە داگیرکارەکێش بە چۆک ئاردێنێ . پڵاتفۆرموو هۆرام-ی سەرەراو پیرۆز کەردەو سالێ تازێ و نەورۆزوو ئازادی جە گەلەکەیما بە تایبەت هەرێمەکا هۆرامانی و یارسانی ، ئاواتوازۆ کە گەلەکەما چی ساتەوەختەنە کە ئینسانەکێ زیاتەر مۆحتاجێ یۆترینێنێ ، بە رێکوستەو وێشا چێروو نامێ نەورۆزوو سڵامەتی بە هەمیاری چینە هەژارەکا کۆمەڵگای ، گرنگیدای بە پارێزنای ژیوای ، کۆشیای پێ ئاشتەوانی کۆمەڵایەتی نڕخەکا نەورۆزی زیننە بازاوە.دمایین زانیاریێ سەبارەت بە مدرامان و هێرشێ و جەنگی جە ڕۆژاڤا

هێرشە ئەرەگێرەکێ تورکیا دژ بە وەرهۆرز و سەرنیشتو سوریای جە دووەمین ڕۆچشانە بەردەۋامێنێ و دوژمن هێزێ زیاتەرێ ڕەوانێ سنوری مەکرۆنە و شەڕڤانێ قەسەدەی بەرەنگارێ ئەرەگێرتەییەکەی مەبانێۋە و دوژمن کوشیێ و بریندارێش فرێش هەنێ و چەنڎین تانکێش دلێنەبریێنۍ.

هێرشە ئەرەگێرەکێ تورکیا و تاقمە چەتە بەکرێگیرێکێش دژ بە ڕۆژاڤاو کوردستانی و وەرهۆرز و سەرنیشتو سوریای کە 4 شەممە 2019/10/09ی جە زەمین و ئاسمانەۋە دەستشان پنەکەردەن درێژەشان هەن و ئارۆ 5 شەممە جموجوڵێ سەربازیێ و هێرشە ئەرەگێرەکێ تورکیا جە دووەمین ڕۆچشانە بەردەۋامێبێنێ و جەی بارەۋە ئی زانیاریێ بەدەستۋزیێنێ:
5 شەممە 2019/10/10
11:58
سپا ئەرەگێرەکەو تورکیا ژمارێۋی فرێ زرێپۆشێ و چەک و جەبخانە و تفاق سەرەبازیش ڕەوانەو ناوچەو پرسووسی سەر بە پارێزگاو ڕحای کەردەن کە هامسنورەن چەنی کۆبانێ.
11:54
ۋاۋیەرە جەنگیەکێ تورکیای سنورشان بەزنان و سەرو شارچەو گرکێ لەگێ و دەوروبەریشەرە سوڕێنێ.
11:45
پەکەکە: سەرجەم یانێ، کۆڵانێ و شەقامێ مەبانە مەیڎانو جەنگی
کۆمیتەو ڕاۋەبەری پەکەکەی جە ۋەڵاکریێۋەنە ئاشکراش کەرد: "هێرشێ و ئەرەگێرتەیی تورکیای دژ بە ڕۆژاڤای و سەرنیشت و وەرهۆرزو سوریای قبوڵ کریا نییەن و بێوەڵام نمەبۆنە و سەرجەم یانێ، کۆڵانێ و شەقامێ مەبانە مەیڎانێ و بڕیارگێ مدرامانی و جەنگی".
پەکەکە بانگەۋازیش جە گەریلاکێ هێزەکانو پارێزنای گەلی - هەپەگەی و ژنە گەریلاکێ یەکینەکێ ژەنێ ئازادێ - یەژەستاری کەرد تا جە سەرتاسەر و سەرجەم سەرنیشتو کوردستانی گوڕ بە چالاکییەکانشان بڎانە".
11:30
جە سەرێکانی هێرش و ئەرەگێرتەیی تورکیای و چەتەکانش شکست دریا و ژمارێۋ چەتێ بەدیل گیریێ.
10:53
دەگاو عەیندیوەری سەر بە دێرکی جە هەرێمو جزیرەی تۆپۋارانە کریا و زیانە گیانیێ و ماددیەکێش دیارێ نییەنێ.
10:15
جە گرێ سپی 4 تانکێ تورکیای دلێنەبرێن
شەرڤانەکێ قەسەدەی جە چوارچێۋەو ۋێپارێزنای ڕەۋایەنە هێرشان کەردەن سەرو هێزە ئەرەگێرەکانو تورکیای و جە ئاکامشەنە 4 تانکێ دوژمنی بەتەمامی دلێنەبریێنۍ.
9:45
جە سەرێکانی سەرێکانی 5 چەتێ تورکیای کوشێنۍ
جە دەڤەرو مجهێی کە سەر بە شارو سەرێکانێ-یەن، سپا ئەرەگێرەکەو تورکیای و تاقمە چەتەکێش هێرشان ئاۋردەن و جە ئاکامەنە هێرشەکە شکست دریان و 5 چەتێ تورکیای کوشێنۍ و لاشەکێشان کەوتێنێ دەستو شەڕڤانەکانو هێزەکێ سوریای دیموکراتیکی - قەسەدە.
4 شەممە 2019/10/09
22:51
جە عەین دیۋار دووێ سەربازێ تورکیای کوشیێنۍ و ژمارێۋ تەرێ بریندارێ بیێنۍ.
21:54
جە دەرباسیە جەنگی قورس قۆمیان و سەرەڕاو شکستدای دوژمنی و زیانی گیانی و ماددی فرەش ۋنە دریان.
21:48
تورکیا زیندانو جرکین-یش بە ۋاۋیەرێ جەنگیێ بۆردومان کەردەن کە مەتەرسیدارتەرین چەتەکێ داعشیش دلێنە زیندانیێ کریێنۍ.
21:33
قەسەدە شەهید بییەی 3 شەڕڤانێ و 5 هاموڵاتیێ سڤیلێش ئاشکرا کەرد.
21:21
سپاو توکیای و تاقمە چەتەکێش جە 3 قۆڵێۋە سەرێکانێ و دەوروبەرش تۆپۋاران کەردەن.
ژمارێۋی فرێ بنکێ و بارەگایێ دوژمنی تۆپۋارانێ کریێنۍ
فەرمانداری هێزەکێ سوریای دیمۆکراتیکی - قەسەدە ئاشکراش کەرد: "هەم چوارشەممە و هەم پەنجشەممە، جە چواچێۋەو وەڵامدای و وێپارێزنای ڕەوایەنە شەڕڤانەکێشان بەدرێژایی سنوری ژمارێۋی فرێ بنکێ و بارەگایێ دوژمنیشان تۆپۋارانێ کەردێنێ".قڕکەردەی سیاسیی بەردەۋامەن و دەیان کەسێ دەستگیرێ کریێ

ڕژێمو تورکیای بەردەۋامەن جە قڕکەردەی سیاسیی و جەی چوارچێۋەنە جە بورسا، مێردین، ئەنتالیا و وان دەیان کەسێ دەستگیرێ کریێ.

جە کوردستان و تورکیا، هێزە سەرکوتکەرەکێ ڕژێمو تورکیای بەردەۋامێنێ جە ئەنجامدای ئۆپەڕاسیۆنو قڕکەردەی سیاسیی و دەستگیر و زیندانیکەردەی هەر کەسێ کە ڕەخنە جە ئەردۆغانی و ڕژێمەکەیش بگێرۆنە.
جەی چوارچێۋەنە، جە 19و ئاداری ۋیەردەیەنە جە بورسا 13 کەسێ دەستگیرێ کریێبێنێ. دمای ئانەیە دەستگیرکریێکێ بریێبێنێ دادگا، سزا زیندانیکەردەی پەی 5 کەساشان بڕیاۋە کە نامەکێشان پی جۆرەنە: ڕەمەزان ئۆزدەمیر، قادر تەزکی، محەمەد شیپال، عومەر بۆزکورت و حامی بەجەریک.
ڕۆ 3 شەممەی، جە ناوچەو ستەوری کە سەر بە پارێزگاو میردین-یەن، هێزە داگیرکەرەکێ تورکیای هۆرشانکۋان سەرو یانا و جە ئاکامشەنە 10 کەسێشان دەستگیرێ کەردێنێ کە ئینە نامێ 9یشانێ: مەعسوم دەنکتاش، محەمەد دورماز، محەمەد زرار گیونەش، یڵماز سایدوت، ناجی ئەشیویۆک، زومەڕەد یڵدرم، حەنیقە ئویگار، یوسف سۆزەن، خالید جەیلان.
هاموەخت جە ئەستەنبوڵ هێزە ئەمنیەکێ تورکیای هۆرشانکۋان سەرو یانا و ژمارێۋی فرێ هاموڵاتیێ و موحەمەد زەکی ئادار هامسەرۆکو هەدەپە-و ناوچەو سوڵتانگازی-شان دەستگیرێ کەردێنێ. هاموڵاتییە دەستگیرکریێکێ نامەکێشان پی جۆرەنە: ڕدڤان سۆلا، جەنگیز سۆلا، مەتە ئاشناش، محەمەد زەکی ئادار، موهاجیر ئیلهان، فاتیح ئەرگوون، ئایجان دالداگول و جیهان موتلوو.
هەرپاسە جە ئەنتالیا هێزە ئەمنیەکێ تورکیای، 6 ئەندامێ پارتو شۆڕشگێڵ-یشان دەستگیرێ کەردێنێ و دادگا سزا زیندانیش پەی 2یشان (گیول یاڵچین و موراد ئاکبابا) بڕیەنەۋە و 4 ئەندامەکەی تەریچ گەشت پەی بەرو وڵاتیشان ۋنە قەدەغە کریان.
هەر هیزی یەرە شەممە، جە ناوچەو شاخی کە سەر بە پارێزگاو وان-یەن، هێزە داگیرکەرەکێ تورکیای هۆرشانکۋان سەرو 37 یانا و 11 کەسێشان دەستگیرێ کەردێنێ و بڕیارو دەستگیرکەردەیپی 26 کەسێ تەریچ دریان. کەسە دەستگیرکریێکێ نامەکێشان بریتینێ جە: تاجدین بالکا، نیهاد بابور، عەتار ئەرتاش، فازل ئەڤریم، رەقیب بابور، حیکمەت تۆماک، ئۆزگیور ئۆرەک، عەبدی سەمۆ، مەران کاپلان، عەلی بوگە و ئیسکان تافور.جە هەورامان 35 کەسێ تووشێ کۆرۆنای بیێنێ و بە ڤایرۆسەکە 2 کەسێ گیانشان جەدەستدان

هەرمانگەو تەندروستی شارستانەکێ هەورامانی (پاوە، جوانڕۆ، ڕوانسەر، سەلاس باوەجانی) ئاشکراش کەرد: 35 کەسێ هۆرگێرێ (کۆرۆنا ڤایرۆس)یەنێ و بە ڤایرۆسەکەی 2 کەسێ گیانشان جەدەستدان.

جە هەرێمو هەورامانی کە چەندین شارێ و شارچێ و سەدان دەگایێ جەوێش مەگێرۆنە، پەتا و نەوەشی (کۆرۆنا ڤایرۆس-کۆڤید 19)ی تەشەنەش کەردەن و پەی ڕاگیریش ڕاوجای تونڎ گیریانەرەوەر.
جەی بارەوە هەرمانگەو تەندروستی شارستانەکێ هەورامانی کە شارستانەکێ (پاوە، جوانڕۆ، ڕوانسەر، سەلاس باوەجانی) جەوێش مەگێرۆنە ئامارێوی نوش سەبارەت بە کۆرۆنا ڤایرۆسی و تووشبیەکێ و قوربانیەکی ڤایرۆسەکەی وەڵاو کەردەنەوە. جە ئامارەکەنە ئاشکرا کریان: تا ئیسە 35 کەسێ هۆرگێرێ (کۆرۆنا ڤایرۆس)یەنێ و 20شان جە نەوەشخانەکانە بەستەری کریێنێ. هامکات جە پاوە 1 کەس و جە جوانڕۆ 1 کەس بەگردی 2 کەسێ بەنەوەشیەکەی گیانشان جەدەستدان (مەردێنێ).
یاگێ ئاماژەیەنە ئامارەکە تەنها شارستانەکێ هەرێمو هەورامانی کە سەر بە ئوستانو کرمانشان-یەنێ مەگێرۆوە و شارێ و شارچەکێ هەرێمو هەورامانی سەر بە پارێزگاکێ سنە-ی و هەڵەبجەی نمەگێرۆوە.موزیک(موسیقی) چێشەن

موزیک(موسیقی) چێشەن و چ شۆنەمایە سەروو ئانزانیرە (ئێنسانیرە) منیۆرە؟

موزیک نە تەنیا دیاردێو هزری(سوبژێکتیو)ی کۆمەڵایەتین، بەڵکوو دیاردێوی سرووشتیچەن. موزیک بەشێوەن جە فەرهەنگوو مرۆڤایەتی کە بە درێژایی تارێخی چەنی ژیوای گلێرگەیی مرۆڤی قەوارەش گێرتەن و گەشەش کەردەن. موزیک بەشێو جیانەکریان جە ژیوای ڕوانەیما و ڕاسەووێ یان ناڕاسەووێ سەرو ژیوای ڕوانەیمارە شۆنی منیۆرە . موزیک هەرپاسە دیاردێوەن کە جە پێوەنڎی دوەلایەنەو تاکی و کۆمەڵینە بە وجووڎ مەێ.
1. موزیک پێسەو دیاردێو کۆمەڵایەتی: موزیک پیسەو زوانی پەیامیاونەرەن. ئەڵبەت زوان ئەرکێ فرێش هەنێ کە یۆ جە ئەرکەکاش پەیامیاوناین. موزیک جە ڕاسیەنە زوانێوەن سەمبولیک پەی پەیامیاونای. ئی پەیامێ بە شیوازێو هۆنەرمەنڎانە بە دەنگ و واتێ، پێسەو سیاوچەمانەی، یان بە ئامێڕێو یان چن ئامێرێ چەنی دەنگی، جە لاو هۆنەرمەنڎێوی گۆرانی واچی یاوۆ بە گۆشوو گۆشگێری. ئی دەنگیچە عانێو بۆ بە موزیک کە تاوابۆش پێوەنڎنی بەینوو وێش و مەژگوو مرۆڤی وەش کەرۆ. مەخسەڎوو هۆنەرمەنڎیچ ئانەن کە جە ڕاو پەیامە هۆنەرمەنڎانەکێشەو سەرنجوو گۆشگێریش پەی لاو وێش کێشۆ و بە شێوازێو ئەرێنی شۆنیش سەرەو بنیۆرە. ئی پەیامێ تاوۆ بەسەرئامای، هەستی وەشی و ناوەشی، وەرمو وئارەزووە ئەرێنیەکاو هۆنەرمەنڎی با. ئا مێلۆدیچە کە یاوۆ بە گۆشگێری، تاوۆ بە شێوازێو هەستش جووڵنۆ و وزۆش دلێ دنیایەتەری. ئا واتا کە یاوا بە مژگوو گۆشگێریچ، تاوا ڕوەداێ، بەسەرئاماێ، وەرم وئارزو و.... جە مژگوو ئاڎیچەنە زینڎێ کەراوە و حاڵەتێو تایبەت بڎا بە گۆشگێری. پەی نموونەی:
ئاماوە وەهار، وەهاری شاڎی..................بۆی عەتری نەسیم خۆنچەی ئازاڎی خێڵ خانەی خەفەت باربەنڎیش کەردەن....... مەینەت ڕوو نیان وە ماوای مەردەن ئی واتا ئەگەر بە موزیکێو ئارام وچیا، گۆشگێر حاڵەتێو ئارامش هەن و گنۆوە ویروو وەرزوو وەهاری، فاڕیای سرووشتی و سەوزبیەی دارو درەختی و هاژەو وەرواوێ و وەشی و شاڎی و..... بەڵام ئەگەر واتەکا بە موزێکوو هۆرپڕای وچیا، گۆشگێر نەتەنیا گنۆ چێروو شۆنەماو واتەکا، بەڵکوو هەستیچش جووڵیو و جەسەیچش گنۆ حاڵەتوو جمووجووڵی و دەس کەرۆ هۆرپڕای. بە گەردی موزیک چنها جۆرێن و تاوۆ چنها پەیامێچش پەنەبا، دڵداری و وەشەویسی، لاونایەو سروشتی، بەروەستی شاڎی یان خەمی، سرودی نیشتمانی و ئەوەگژیای پەی ئازاڎی و دژ بە ناداڎپەروەری و حەماسی و.... 2. موزیک پێسەو دیاردێو سرووشتی گرد پەیوازێو پەی مەنەیەو مرۆۋی و هەرپاسە پەی درێژەو ژیواو مرۆڤی، چ مادی و چ مەعنەوی جە سروشتەنە بەرهەم ئامان و مەێ. مرۆڤ بە بێ سروشتی ژیوایش پەی نیەن. بەڵام سروشت بە بێ مرۆڤی بیەن و مەنۆیچەو. شێوازێو جە موسیقای سروشتی وەڵێ موسیقای دەسکردوو مرۆڤی بە درێژایی تارێخی وجوڎش بیەن. شنەو نەسیموو سەحبانی، هاژەو ئاوێ و وەرواوێ، قرمەو هانەی، چەهچەهەو بوڵبوڵی، قاسپەو ژەرەژێ، چریکەو عالەمەنێ، وانای پەپووی، خشەخشوو گەلای، لەرە و پلکەو گەڵاچناری و....!. مرۆڤ چی موسیقا سروشتیەیە پەی برەودای بە موسیقای دەسکردوو وێش کەڵکش هۆرگێرتەن و نموونەبەرداریش کەردەن. شۆنەماو موزیکی سەرو مەژگوو ئانزانیرە بە پاو چنها پەیجۆریێ عێلمیێ موزیک شۆنی ئەرێنیە منیۆرە سەرو گوشارو ونێ، دایوەنەو(زەرەبان)و دڵی، سەروو هەناسەی، ماسۆڵکی لەشی و ...!. بە پاو شێوازوو موسیقای لەش هۆرمۆنێ تایبەتی بە وجووڎ مارۆ.، ئادرنالین عانوو موسیقای بەرزێ و تەنڎیەنە، نۆرئادرنالین عانوو مووسیقای ئارام و نزمیەنە. نۆرئادرنالینێ وەرگیری کەرا جە وەڵابیەو هۆرمۆنێ سترێسی و مدرامانو لەشی چا حالەتەنە بەرا سەرەو و ئێشەو لەشی کەم کەراوە. هەر پی بۆنەوە جە بەشوو چارەسەری نەوەشیە دەروونیەکا موزیک پیسەو چارەسەری ڕەواندەرمانی کەڵکش چەنە هۆرگیریۆ. جە یانەو ساڵمەنڎانە موزیک فرەتر بەکار مەێ، چوونکە وەرگێری کەرۆ جە ڕوبەکەملوای سلولەکاو مەژگی کە جە پیرینە کەمێ باوە. هەم جە زانشتوو پزشکی ویەردەینە، هەم جە پزشکی ئیسەیچەنە پەی چارەسەری جەڵتەی جە موزیکی کەڵک هۆر گیریان و هۆرگیریۆ، چوون بۆ بە هۆکارو بەرهەمئاردەی سلولێ تازە جە مەژگەنە. موزیک هەرپاسە دەوروو بەهێز کەرڎەی بەشوو وەرکەردەی(حافظە) جە مەژگینە وینۆ. گۆرانیواچێ واتێ یان شێعری فرەتەرێشا وەرکەردێنێ تا ئانزانی ئاسایی. هەرپاسە کە مزانمێ گۆرانیواچ تاوۆ بە بێ وانایەو شێعرەکاش سەرو کاغەزیەو، چن عانژمارێ شێعرێ گۆرانیەکاش بە بێ کێشە واچۆوە. دەوروو موزیکی جە بەشوو پەروەردەی زاڕۆی ساوا بە جۆرێو جە لاونایەو ئەڎایش ئارام بۆوە و وەرمش پۆرە گنۆ. هەرپاسە بە چۆریوەیچ جە لاونایەو خوۆ و وەشحاڵ بۆ. ئارۆ جە وەڵاتە وەڵکەوتەکانە و جە فێرگەکانە وانێو هەن بە نامێ وانەو موزیکی. ئی وانە جیا چانەیە بۆ بە هۆکاروو وچانێ هزری فێرکارا جە عانوو وانای ڕوانەیشانە، بۆ بە هۆکاروو بەهێزبیەی پێوەنڎیە کۆمەڵایەتیەکایچ و هۆروەزنای توانایی پێوەنڎیگێرتەی فێرکارەکایچ. پەی سەلەمنای ئی ئێدێعاێ پەیچۆریەو درێژماوە جە چن فێرگاێ سەرەتاییێ شاروو بێرلینی جە وەڵاتوو ئاڵمانی ئەنجام دریا. چا ماوەنە وانەو موزیکی فرەتەر کریا و بە بەردەوامی لوا ڕاوە و زاڕۆڵێ فرێ بەشداریشا کەرد. جە کۆتایی ماوەو پەیجۆریەکەینە بەرکەوت کە ژمارەو ئا زاڕۆلا کە وەڵتەر پەراوێز کریەنێ و هاماڵێشا کەمێ بێنێ، فرە کەمتەرەو بی. هەرپاسە ڕێژەو هۆرزووکەوتی توندووتێژانەیچ چا فێرگایانە فرە ئامارە واری. موزیک و هەست موزیک ئا بەشە جە مەژگی کە وەرپەرسەن پەی جووڵنای هەستی وزۆ هەرمانە و چالاکش کەرۆ. چالاکبیەی ئی بەشەیە هەستێ جۆراجۆرێ بەروزۆ و ئی بەروستەیچە وێش جە جمووجووڵوو جستەی مرمانۆ. پەی نموونەی عانێو کە گۆرانیە و موسیقایە وەشە مژنەومێ و حەزش پەنە کەرمێ، پۆس و تەنانەت مووێما حاڵەتێو تایبەت گێرا وێ کە ماچمێ مووەیما ڕاسێ بیەوە. هەرپاسە موزیک وزۆماوە وێروو ویەردەی و ئا ڕوەدایا کە وەڵتەر ئامێنی سەرمارە و بە جۆرێو پێوەنڎیشا پا موزیکیوە بیەن. بە کردەوە موزیک زوانوو بەروەستەی هەستین. کتووپڕ نیەن کە هەر وەختێو بە پاو حاڵەتی دەروونیما گێڵمێ شۆنەو ئا موسیقا و گۆرانیارە کە پێوەنڎیشا هەن پا حاڵەتە دەروونیماوە. بە گردی شۆنەماێ ئەرێنیێ موزیکی یەکجار فرێنی. موزیک تەنیا ئامرازوو کات بەسەربەردی و وەشی نیەن. موزیک ئارامکەرەوەو مەژگین و هۆکارێوەن پەی سڵامەتی ڕەوانوو مرۆڤی، بەهێزکەروو توانایی زاڕۆین پەی پێوەنڎی کۆمەڵایەتی، پەی یۆگێرتەی و هەماهەنگی، پەی کەمکەردەیەو ئێش و ئازاری، پەی دوورەو کەوتەی جە توند وتێژی، پەی هاندای مرۆڤی جە چالاکی و هەرمانەی ڕوانێنە، پەی هەست کەردەی بە چارەنووسێو هامبەشی و....... ئا کەسا کە سەروو بنەمایە نازانشتیانێ و پێوەنڎیدار بە ئیدەئۆلۆژیە تایبەتێ، و بە بەهانێ جوراوجۆری دژایەتی موزیکی کەرا و جە وینگەو وێشاوە حەرامش کەرا، مشۆ بزانا کە هەم دژایەتی سروشتی کەرا، کە موزیکش چەنە هۆرستەن، هەم دژایەتی زانشتی کەرا کە شۆنەما ئەرێنیەکاو موزیکیش جە ویەرێ جۆراوجۆری ژیواو مرۆڤیەنە سەلەمناێنێ. چینیشا زیاتەریچ موزیک هەم هۆنەرەن، هەم توانایەو هۆنەری مرۆڤین و گردکەس ئی تواناشە نیەن. دژایەتی موزیکی هەرپاسە دژایەتی گەشەکەردەی تواناکاو مرۆڤین کە ڕەوتێو سروشتیشا هەن. موزیک تەنیا هۆنەر نیەن، موزیک بەشێوەن جە فەرهەنگوو مرۆڤایەتی کە بە درێژایی تارێخی قەوارش گیرتەن و بیەن بە بەشێو جە سەروەت و سامانی مەعنەوی مرۆڤی و یۆ جە ئەوەجەکاو ژیواو مرۆڤایەتی. پەی نموونەی موزیک جە هەرەمەکەو مازڵۆی ، دەرونشناسی نامدار و مرۆڤدوس، جە پلێکانەو ئەوەجە کۆمەڵایەتیەکانە و جە بەشوو وەشەویسی یاگێش کریاینەوە و بە ئەوەجە پەی گەشەو کەسایەتی مرۆڤی ئەشناسیان. هەرپاسە کە مزانمی، موزیک و گۆرانیێ پێوەنڎیەو جیاوەنەکریاشا هەن چەنی وەشەویسی. دماواتە: واتەو چن نامدارێ زانشپەروەرێ و موزیکزانێ جە بارەو موزیکیەو (ویکتۆر هۆگۆ): "موزیک ئا چێوەیە ماچۆ کە نمەکریۆ وچیۆ و شاردەیچش نامومکێنەن". (بێتهۆوێن): "موزیک جە مەژگەو هۆرمێزۆ و دلێ دڵینە منیشۆرە". " موزیک جا یاگێنە مەێوە دەنگ کە دەم جە واتەی مگنۆ"." موزیک پێسەو وەرمێوەن کە من نمەتاوو بژنەووش". "موزیک پێوەنڎیدەروو لەش و ڕەوانین"." موزیک مشۆ ئاویر وزۆ دلێ دڵوو پیایا و هەرسی بارۆ چەمێ ژەنا"
(ئالبێرت ئاینشتاین): من ئەگەر فیزیکزان نەبیایانێ، بێنا موزیکزان. من فرەتەر جە چوارچێوەو موزیکینە ویر کەرووە و ملوو دلێ خیاڵا. من ژیوای وێم جە پێوەنڎی چەنی موزیکی وینوو.
(فریدریش نیچە): "ژیوای بە بێ موزیکی هەڵەن".
(لێئۆ تۆلستۆی): "موزیک قەوارێوی پۆختەو هەستین".
( باب مارلی): "یۆ جە خاسیەکاو موزیکی ئانەن کە وەختێو گێرۆتەرە، هەست بە ئێش و ئازاەکات نمەکەری".
(ڕۆبێەرت شۆمان): " ئەرکوو هۆنەرمەندی واستەیەو ڕۆشنایین پەی دلێ دڵی تاریکو ئانزانی".
(ئیفلاتوون): " عانێو کە شێوازوو موزیکوو خەڵکێو فاڕیۆ، خەڵکەکەیچ وێش شۆنیشەرە فاڕیۆ".
(سرۆڤ نیکاڵایویچ): "موزیک دلێ گردوو هۆنەر جوانەکانە، جوانتەرینشانە کە گردوو سرووشتی گێرۆوێ. ئەگەر تەنیا هۆنەر نامێش بنیەیمێ، جە ئێژایش کەمما کەردەنەو".
(موسرسگی): " بە پەیلواو من شۆنەماو موزیکی سەروو گرد کەسێو، وجووڎێو تازەتەر چا کەسەیە وەش کەرۆ کە وجووڎێو عالتەر جە کەسە وەڵێنەکو وێشین".
(سێن سانس): " موزیک زوانی هەقەتینی جەهانین. موزیک هۆنەروو ئەقڵە چەوت و ئەسیرەکا نیەن، بەڵکوو هۆنەروو ئازاڎتەرین و عازاتەرین ئەقڵەکان. موزیک هۆکارێوەن پەی یۆگێرتەی و ئەنەیاوای خەڵکی جە یۆی".
(ئەرەستوو): " موزیک حێکمەتێوەن کە مرۆڤ نمەتاوۆ بە قسێ واچۆش، پەوکەی پەنا بەرۆ بە موزیکی تا بتاوۆ چا ڕایوە بەرش وزۆ".
موختار کەریمی _ ئاڵمانئێران (برادۆست و باڵەکایەتی)ش تۆپۋارانێ کەردێ و زیانی گیانی هەن

تۆپخانەکێ ئێرانی برادۆست و باڵەکایەتیش تۆپۋارانێ کەردەێنێ و جە ئاکامشەنە 1 شەهیدە و 2 بریندارێ مەدەنیێ هەنێ و زیانی ماددی فرەش جە دارستانێ و لەوەڕگەی دان.

ئارۆ دمانیمەڕۆ، تۆپخانەکێ ڕژێمو ئێرانی دەڤەرەکێ برادۆست و باڵەکایەتی سەر بە پارێزگەو هەولێری جە کوردستانی وارینیش تۆپۋارانێ کەردەنێ و زیانی گیانی و مادییش شۆنیەرە ئومان.
جە برادۆست تۆپۋارانەکە دەگایەکێ (تەلان، شکەنە و ماڵە مەلا)یش کەردێنێ ئامانج و جە ئاکامشەنە ژەنێۋە تەمەن 18 ساڵێ بە نامێ (زەیتوون قادر)ی شەهیدە بیێنە و دووێ برایێ هەمان ژەنێ بەنامەکێ (سیروان قادر و ئیسماعیل قادر)ی بریندارێ بیێنۍ. هاموەخت زیانی ماددی فرەش جە دەگانشینەکان و سروشت ناوچەکەی دان. هەرچی سەبارەت بە باڵەکایەتی-یەن تا ئیسە زیانەکێ نەزانیێنێ.
برادۆست و باڵەکایەتی زیاتەر جە یەک ساڵەن بەبەردەۋامی ڕووبەڕوو بۆردومانێ ئاسمانیێ، تۆپۋاران و هێرشێ لەشکری ڕژێمە ئەرەگێرەکەو تورکیای بیێنێۋە و ئێران-یچ ماوە ماوە هەر دووە دەڤەرەکەی تۆپۋارانێ مەکەرۆنە. پا هۆکارە تا ئیسە چەندین هاموڵاتیێ شەهیدێ بیێنۍ و دەیانی تەرێ بریندارێ بیێنۍ. هاموەخت هەزاران هکتارێ جە دارستانێ و لەوەڕگێ هەرێمەکەی سۆتێنۍ و زیانشان پنەیاۋان. جە ۋەراۋەرەنە حکومەتێ و پارلەمانێ هەرێمو کوردستانی و فدڕاڵی ئێراقی بێهەڵۊێستێنێ و خاوەنداری جە هاموڵاتیێ و خاکەکەیشان نمەکەرانە و تەنها ناڕەزایەتیشان بییەن بە بەیاننامە بەرکەردەی و ئانێچە ناڕەزایی خەڵکیش ۋنەکەفتەنەۋە.جە پاۋە کۆنسێرتی هونەری ساز کریا

جە پاۋە شار بە بەشداری چەنڎین هونەرمەندێ ژەنی و پیێ کۆنسێرتی هونەری ساز کریا.

جە شارو پاۋەی بە سەرپەرشتی یانەۋ موزیکو ئاۋای و بە هەمکاری هەرمانگەو فەرهەنگ و ڕانمایی شارەکەی کۆنسێرتێۋی موزیک و گۆرانیێ ساز کریا و ژمارێۋی فرێ هاموڵاتیێ و هونەردۆستێ ئامادێش بیێ.
جەی بارەۋە پەلیانەو سەلام پاۋەی ئاشکرا کەرد: "جە کۆنسێرتەکەنە چەنڎین هونەرمەندێ و گرووپو موزیکو ساز و ژین-ی بەشدارێ بێنێ و گۆرانیۋاچی نامی هیۋا شا موحەمەدی 8 گۆرانیێ ڕەسەنێ هەورامیێش چڕیێنێ و ئامادەبیەکێ بە گەرمی پێشۋازیشان هونەرمەندی نامبریای و گرووپو ساز و ژین-ی کەردەن".جە شاروٙ سنەی ویٛرەگانە شیٛعرەی بریاڕاۋە

جە شارو سنەی یانەو بێسارانی ویٛرەگانە شیٛعرێۋش ڕێکۋست و ژمارێۋی فرێ ئەدیبێ و ڕۆشنۋیرێ سنە، مەریوان، سەوڵاوا، پاوە-ی بەشدارێش بیێ.

ئارۆ چوارشەممە، جە شارو سنەی بە بەشداری یانەو بێسارانی بەبەشداری تاقمەی فرە جە چالاکاو بوارو فەرهەنگی،شاعیٛرا وئەدیبا جە شارەکاو سنەی، مەریوان، سەوڵاوا، پاوەو و هەورامانی و بەیاردی دەسەو ڕاوەبەرو یانەو ماموسا بیٛسارانی ویٛرەگانە شیٛعرەی ڕەنگامیٛ لوا ڕاوە.
جە ویٛرەگانە شیٛعریەکەنە؟ماموٙساحەمەشەریف عەلیرەمایی شیٛعرەی ڕەسەنەش پیٛشکەشو بەشداربیاکان کەرد.
دکتوٙر حەمەڕەحیم غوڵام وەیسی وەرپەرسو یانەو ماموٙسا بیٛسارانی چەنی وەش ئامای،کاری فەرهنگیش بە موٙهیٛم جە قەڵەم دا، واتش هەورامان بنەما ودەرەتانەی گەوەرەن وئامیانەین کە دەها فەرهەنگ و وزوان و بنەزوانش چەنە بیەنەو وجەکنارو شارستانیەتو چین، میٛسر وئیٛرانی، هەورامان نامەیە بەرزە بییٛنە.
دماتەر سەباح شیانی دەبیرونیانەو ماموسابیٛسارانی، بەوەنەیو شیٛعرەی پەڕمەژگی جەباوەتو کوٙمەڵایەتیوە، کوٙنیشتەکەش ڕازناوە و دیارش وست کە خەریکەن شیٛعرەی کوٙمەڵایەتیە بوٙ بە بەشەی جە محتوا و شیٛعرەی هەورامی و دماو کاک سەباحی دادە ماریا عەزیزی هەرجە باوەتو کوٙمەڵایەتیوە شیٛعریٛش وەنەوە ونیشانەش دا کە شیٛعرەو هەورامانی
خەریکەن ڕەنگاوڕەنگە بوٙ.
فەیسەڵ هیدایەتی شیٛعرەی دریٛژەش بەدەنگی ئاهورایی وەنەوە وبەشدارە عەزیزەکا تەشویٛقی باششا کەرد.
ئەچیٛگەنە هوٙنەرمەندو دیارو هەورامانی هیوا شامحمدی ئاهەنگەی ئارام وڕوٙح ئەفزاش پیٛشکەش کەرد.
دلیٛرئەداک بەوەنەیو شیٛعرەی پەڕجە ماناو و مەحتوا هەورامان و سنە وشیٛعرەش چەنی فەلسەفەی تیٛکەڵاوە کەرد.
کاک سابیٛر عەزیزی دریٛژەش دا بەهەمان ڕاگاو شیٛعرەی کوٙمەڵایەتییٛ و حازرا چەپڵەوارانشاکەرد.
حیٛکمەت محمدی بەدەنگە ڕەسەنەکەیشوە ماناو شیٛعریٛش بەیان کەردە و بەڕاسی شیٛعرەیش وەنەوە کە ماناو شیٛعریٛش چەنە تکیٛ. ئەحمەد عبداڵهی جەبنکەو ئادانی شیٛعرەی سوٙرانیەش واناوە.
پەی باشتەربیەیو ویٛرەگا شیٛعرەکەی کاک نائب منبەری وگروەکەش دویٛ ئاهەنگەبەزمیٛ باشیٛشا پیٛشکەش کەردیٛ کە شیٛعرەو شاعیٛری نامدار ماموٙساسەییدی بیٛنیٛ.
حسیٛن وەفایی زوٙمی شیٛعرەی نەویٛش واناوە ونیشانەش دا هەورامیچ تاوانش ویٛش بدوٙ قەرەو شیٛعرەی نەویٛ.
محی الدین محمدی خواشتی شیٛعرەی سوٙرانیەش واتە باڵاو ئاوییەریرە.
کیٛوان محمدی ژانی شیٛعرەی پەڕجە عەشق و وەشەویسیش وەنەوە.
ئەسمەر ئیٛبراهیمی شاعیٛرەی سنەیە شیٛعرەی سوٙرانیەی نەویٛش وەنەوە.
وئاخر شیٛعرەیچ دادە ئیٛلهام مرادی بیٛ،ە ئیٛلهاموٙ ئانەیش دا کە زوانو وئەدەبوهەورامی خەریکەن ڕوەو شکوٙمەندی گوٙزەشتەیش گیٛڵوٙوە.
مەراسم بەپیٛشکەشکاری کاک هاشم حسامی هویەیی نووسیار و شاعیٛر لواڕاوە وجە کوٙتایی بەرنامەکەینە تەقدیرکریا جە تاقمەی جە شاعیٛرا وچالاکاو ئی ویٛرەگانە شیٛعرەی.
سەرچەمە: هەورامان نێت1و ئەیلولی ڕۆو جیهانی ئاشتی

ئارۆ 1و ئەیلولی ڕۆو جیهانی ئاشتی-یەن و چوون ۋیەردە ڕێبەر ئۆجالان جە زیندانەوە پەیامی شکۆدارش پەی ئاشتی و چارەسەری دیموکراتی دان.

هەر ساڵ جە جیهانەنە، 1و ئەیلولی پێسەو ڕۆو جیهانی ئاشتی بە نامێ کریان و جەی ڕۆونە چالاکیێ و ئاهەنگێ جۆر بە جۆرێ ئەنجامێ مڎریانە پا ئۆمێدە کە جەنگ و جەنگەرانی، ونمتەی و یانەۋێرانی و نائارامی دماییش بەیۆنە و ئاشتی، ئارامی و سەقامگیری یاگێشان بگێرۆنەۋە. پێسەو هەر ساڵێ ۋیەردەی، ڕێبەرو گەلو کوردی عەبدوڵا ئۆجالان ئێساڵیچ جە زیندانەۋە پەی بەدی-ئاۋردەی ئاشتی و ئارامی و سەقامگیری پەیامی فرە شکۆمەندانەش دان.
شتراتیژیانە هەوڵش پەی ئاشتی و چارەسەری دان
ئۆجالان کە 20 ساڵێن ئینا زیندانەنە و بە توندتەرین شێواز گۆشەگیر کریان، پەراۋێز وزیان و چەندین جۆرێ جە فشار و ئەشکەنجەی دژش پەیڕەۋێ کریێنێ، بەڵام هەمیشە دژ بە جەنگی و جەنگەرانی بییەن و غەموەرو ئاشتی بییەن. جەی چوارچێۋەنە جە 7و ئاب-و ئێساڵی جە ئیمرالییەۋە 1و ئیلولی ڕۆو جیهانی ئاشتیش جە یاڎ نەکەردەن و پا بۆنەوە پەیامی گرنگی مێژوویش دان. هەڵبەتە ڕێبەر ئاپۆ یەکەم جارش نییەن پەی ئاشتی و چارەسەری و دوورکەوتەی جە جەنگی پەیام بڎۆنە، بەڵکو جە دروستکەردەی و ئەرەمەرزنای پەکەکە-یەوە هەمان پەیامش بییەن و جە 1992 بە دماۋە تا گەلەکۆمەی میاندەوڵەتی دژش و تا بە ئارۆ ستراتیژیانە نەک تاکتیکیانە سورەن سەرو ئا بابەتەیە. ئاڎ جە ئیمرالییەۋە زیاتەر جە 20 ساڵێن بە جۆرێو کە نموونەش جە دنیانە نەبییەن هەوڵ و تەقەلاش دان پەی چەسپانی ئاشتی و سەقامگیری و چارەسەریێۋی دموکراتیکی شکۆمەندانەی کە دلێشەنە ئانزانەکێ دوور جە جەنگی و توندوتیژی بە جیاۋازیەکانشانەۋە پێۋەرە ئازادانە بژیۋانێ.
چەندین جارێ چانسش بە دەسەڵاتداری تورکیا دان
ڕێبەر ئاپۆ پەیوەست بە ئانەیە و پەی دای چانسی بە دەسەڵاداری تورکیای، جە ساڵەو 1992ی جە بقاع-ەوە بانگەۋازیش پەی ئاشتی و چارەسەری کەرد و ئێربەستی تاک لایەنانەش ئیعلان کەرد. بەڵام بەهۆکارو مەردەی گوماناۋی تورگۆت ئۆزال سەرکۆمارو وەختو تورکیای، بانگەۋازی و ئێربەستەکە بێئاکام بی و بە پێچەۋانەۋە جەنگ سەختەر و دژۋارتەر بی. بەڵام ئۆجالان جە یاوای بە ئاشتی بێهیوا نەبی و جە ساڵەو 1995 جارێتەر ئێربەسش ئیعلان کەردەۋە. بەڵام جە (6و ئایار-مەی)و هەمان ساڵێ دەسەڵاتداری تورکیا بە هەوڵدای پەی تەرۆرکەردەیش وەڵامش داۋە و جە دیمەش بە ئەوەتەقنای فرە گەورە هەوڵ پەی پاکتاۋکەردەیش دریا.. دیسان ئۆجالان جە ئاشتی و چارەسەری نائومێد نەبی و ساڵەو 1998ی بە بۆنەو ڕۆو جیهانی ئاشتی ئێربەستی تاکلایەنەش جە مەدیا تیڤی بەشێۋازی زینڎە پەی ڕاو گردیی ئاشکرا کەردەۋە.
چەنی هەر ئێربڕێۋی کریان ئامانج و گەلەکۆمەش ۋنەکریان
ئۆجالان چەنی ئاشکرا کەردەی هەر ئێربڕێۋی یەکسەر جەلاو دەوڵەتو تورکیایەۋە کریان ئامانج و هەوڵ پەی دلێنەبەردەیش و جە باربەردەی ئێربڕەکەیش دریان. بەڵام چەنی ئاشکراکەردەی دمایین ئێربڕیش، ئیجارە چەنی دەسەڵاتداری تورکیا زلهێزە جیهانیەکێ ۋەرانۋەرش مدرێۋە. دەرنجام پەی سەرنەگێرەی و ئاشتی و چارەسەری دیموکراتی جە تورکیا و هەرێمەکەنە، جە 15و شوبات-و 1999ی گەلەکۆمەی میاندەوڵەتی دژ بە ڕێبەر ئۆجالانی کریا. سەرو ئانەیە ئیجارە پارتو کارکەرانو کوردستانی - پەکەکە کۆتاییش بە ئێربڕی ئاۋرد. لێ دیسان ئەی گرد ڤییەرێ و دژایەتی کەردەیە کاریگەریشان جە ئۆجالانی نەکەرد و ئاڎاشان جە ئامانجەکەیش کە ئاشتی و چارەسەری دیمۆکراتییەن پەشیمان نەکەردەۋە. بەڵکو جە 2 ئاب-و 1999ی، پەی پووچەڵکەرەی جەنگەرانی دەسەڵاتداری تورکیا و زلهێزە جیهانیە گەلەکۆمەکارەکان، ڕێبەر ئاپۆ بانگەۋازیش پەی ئەۋەکێشیای گەریلای کەرد و جە 1و ئەیلولی ئێربڕی تاکلایەنەش کەردەیی کەردەۋە. جە 2000 تا 2002 پەی کەردەیی کەردەی ئامانجەکەیش چەندین نەخشەڕێ و پڕۆژێ و کارنامێ بەپەلێش پەی ئاشتی و چارەسەری نۋیستێ و ۋستێش ڕووە. بەڵام چونکە هەوڵەکێ ئۆجالانی بێوەڵامێ مەنێۋە، بە ناچاری جمیەرو ئازادی جە 1و حوزەیرانو 2004ی دماییش بە ئێربەستی ئاۋرد و هەڵمەتێۋە مێژوویەش بەنامێ هەڵمەتەو 15و ئاب-یش ۋست ڕووە و قۆنغێۋی نۊش جە کۆشای جە گرد بوارکانە دادەستپنەکەردە، کە ئانێچە جەنگی فرە سەختش دژ بە فاشیزمی و ئەرەگێرتەیی شۆنیەر ئوما.
درێژەش بەتەقەلاکانش پەی ئاشتی دا و کۆڵش نەدا
سەڕەڕاو ئانەیە، ڕێبەڕ عەبدوڵا ئۆجالان درێژەش بە هەوڵ و تەقەلاکانش پەی ئاشتی دا و کۆڵش نەدا. جەی چوارچێۋەنە ڕێبەر ئۆجالان جە 2006 تا 2011 جە ڕاو پارێزەکانشەۋە چەندین جارێ تەر پەیامێ ئاشتیانێش کیاستێ و پەیوەست بە ئاشتی ڕانمایێ گرنگێش بە پەکەکەی و دەسەڵاتداری تورکیای دێ. بەڵام دەسەڵاتداری تورکیای بە ڕانمایی زلهێزە گەلەکۆمەکەرە جیهانیەکان سەختتەرین گۆشەگیری و ئەشکەنجەی دەروونی و جەستەییش سەپنا سەرشەرە. هاموەخت تەسفیەی سیاسیش دژ بە جمیەرو کوردی گێرتەنەۋەر و زیاتەر جە 10 هەزار سیاسەتمەدارێ و چالاکێ سیاسیێ کوردیش دەستگیرێ و زیندانیێ کەردێ. شۆنیشەرە ئیتر جە دمای پەیامە ئاشتیانەکەو ساڵەو 2011و ڕێبەر ئۆجالانی، ئیتر گۆشەگیری ئیمرالی بێسنور تونڎ کریا و ڕا بەپارێزەکانش نەدریا سەردای ئۆجالانی بکەرانێ. هەڵبەتە ئۆجالان جە پەیامەکەنەش ۋاتەبێش: "من پێشنارێ وێم کەردێ و ڕاو چارەسەیم نیشانە دایدێ. ئیتر جەئانەیە زیاتەر من چێش بکەرونە؟ من هەرگیزا و هەرگیز ڕا نمەڎۆنە گەمە بە شکۆداری کوردی بکریۆنە. ئاکەپە ئاشکرا جەنگش گەرەکەن و چارەسەریش گەرەک نییەن".
بە مانگێرتەی گۆشەگیریەکەش ماڕیا و پەیامی نەورۆزیش دەنگش داۋە
جارێۋ تەر جە 2013نە، بە پەیام جەختش جە چارەسەری ئاشتیانە و دیمۆکراتیانەی کەردەۋە. بەڵام شۆنیشەرە گۆشەگیریسەریش سەختتەر کریا. دژ بە گۆشەگیریەکەی مانگێرتەی جە واردەی دەستش پنەکەرد و 69 ڕۆوێش خاینا و دەرنجام ڕژێمو تورکیای چێرو فشارو مانگێرەکانە ناچار بی کۆتایی بە گۆشەگیری باۋەرۆنە و دیدارێ ئیمرالی دەست پنە بکریانێۋە. نەورۆزو هەمان ساڵێنە ڕێبەر ئاپۆ پەیامی مێژووییش داۋە و جە ئامەد بەبەشداری ملیۆنی گەلی پەیامەکە ونیاۋە و دلێشەنە جەخت جە چارەسەری ئاشتیانە و دیموکراتیانەی شکۆداری کریاۋە. جە کوردستان، تورکیا، وەرهۆرزی دلین و جیهانەنە پەیامەکە دەنگش داۋە و پێشۋازی گەرمش ۋنە کریا. شۆنیشەرە جە ئیمرالی 22 دیدارێ کیاستەو هەدەپەی و دەوڵەتی چەنی ڕێبەر ئاپۆی تا 5و نیسانو 2015ی ئەنجامێ دریێ و ڕێکەوتەی و پەیماننامەو 10 خاڵی ڕێبەر ئاپۆی پەی چارەسەری و ئاشتی جە کۆشکەو دۆڵمەباخچەی جە 28و شوباتیو هەمان ساڵێ ونیاۋە و ئیمزا کریا. ئانەیچە بی بە مایە و شادی و هیۋاکێ گەلیش پەی ئاشتی و چارەسەری هەمیشەیی ژیونێۋە. بەڵام هەر زوو ڕەجەب تەیب ئەردۆغان کە وێش ڕێکەوتەکەش دیەبێ و قبوڵش کەردەبێ، ڕێکەوتەکەش هۆرشانەۋە. هۆکارو ئانەیچە ئانەبێ کە جە سەروبەندو هۆرۋچنای پارلەمانی 15 حوزیرانو 2015و تورکیایەنە، ئاکەپە و مەهەپەی ڕەگەزپەرەس هامپەیمانیشان دروستکەردەبێ. دمایی جە هۆرۋچنایەکەنە سەرەڕاو فشار و ساختەکاری فرەی بەڵام هەدەپە سەرکەوتەی فرە گەورەش بەدەست ئاوردەبێ و جە پارلەمانە بە بەدەستۋستەی زیاتەر جە 80 کورسیان بی بە یەرەمین پارت. ئانێچە بە ئەردۆغانی قبوڵ نەکریا و ئەنجامەکەش هۆرشاناۋە و هۆرۋچنای نۋش ۋست ڕووە. هامتەریب چەنی ئانەیە گۆشەگیرکەردەی ڕێبەر ئۆجالانی سەختتەر کریاۋە و پیلانو قڕکەردەی کوردی کە جە ئۆکتۆبەرو 2014ی دریابێ، جە 2015نە کەردەیی کریا و بە سەدان باڵەپڕێ جەنگیێ هەرێمەکێ پارێزنای میدیای بە قورسی بۆردومانێ کریێ دەیان هەزار سیاسەتمەدارێ و چالاکێ سیاسیێ و هاموڵاتیێ کودرێ دەستگیرێ و زیندانیێ کریێ و جە 2016نە زیاتەر جە 100 شارەۋانیێ هەدەپەی گیریێرە و قەیومێشان سەپنیێ سەرەرە.
جەنگش قورستەر بی و مانگێرتەی دژ بە گۆشەگیری ئەنجام دریا
ئینێ گرد پێۋەر جەنگی قورس و نائارامیشان دمارە ئوما و دژ بە ئەشکەنجە و گۆشەگیری ئیمرالی جە کۆتایی 2018ی مدرامانی مێژوویی مانگێرتەی جە واردەی جە کوردستان و بەرو وڵاتی دەستش پنەکەرد و تا دلێڕاسی 2019ی بەردەۋام بێ و جە 200مین ڕۆوشەنە ئەنجامش دا و دەوڵەتو تورکیای ناچار بی مل پەی داۋاکاری مانگێرەکان بڎۆنە و کۆتایی بە گۆشەگیری 8 ساڵەو ئیمرالی باۋرۆنە و پارێزەرێ و کەسوکارو ڕێبەر ئۆجالانی سەردای ئیمرالی بکەرانێ و چەندین دیدارێش چەنی ئەنجام بڎانێ. جە سەرجەم دیدارەکانە ڕێبەر ئاپۆ پافشاریش سەرو چارەسەری ئاشتیانەو دیموکراتیانەی دوور جە جەنگی کەردەنەۋە.
دمایین دیدارشەنە سورەن سەرو ئاشتی
جە دمایین دیداریچشەنە کە جە 2019/08/07یەنە چەنی پارێزەرەکانش ئەنجام دریێ بێ، جارێتەر ئۆجالان جەختش جە ئاشتی و مدرای جەنگی کەردەبێۋە ۋاتەبێش: "من هەوڵ مڎۆنە جا و ڕا پەی کوردی خوڵقنونە و ستاتۆش پەی دروست بکەروونە. بەیدێ باپێۋەرە کێشەکەی چارەسەر بکەرمێنە. من متاونە جە یەک هەفتەنە کۆتایی بە جەنگی باۋەرونە. باوەڕیم بە وێم هەن و پەی چارەسەری ئامادەنان".
پەیامەکە بە ئەرەگێرتەیی شارەۋانیەکان وەڵام دریاۋە
بەڵام دیسان پەیامەکەو ڕێبەر ئۆجالانی بە ئەرەگێرتەیی گەورە شارەۋانیەکێ ئامەد، مێردین و وان-ی و جەکار ۋستەی شارەدارەکانش جەلاو ئەردۆغانی و ئاکەپە-یەوە وەڵام دریاۋە. ئانەیچە سەلەمناش کێ ئاشتیۋاز و کێ جەنگەران و دژە ئاشتی و چارەسەری دیموکراتییەن. هەڵبەتە دمای ئەرەگێرتەو شارەوانیەکان، ئەحمەد داود ئۆغلو کۆنە سەرۆک وەزیر و دۆستو ئەردۆغانی سەبارەت بە جەباربەردەی پڕۆسێسو ئاشتی و چارەسەری، هامکاری کەردەی داعشی، زنجیرە کەردە تەرۆرستیەکێ کە جە 2015نە جە کوردستان و تورکیانە داعشی و ئاکەپەی پێوەرە ئەنجامێ دێبێنێ، ڕاستیێ فرە گرنێگێش درکنێ بێنێ و بیێبێنێ بە سکەنداڵ پەی ئەردۆغانی و ڕژێمەکەیش. بەی تەورە جارێ تەر ئاشتیۋازی ڕێبەر ئۆجالانی و جمیەرو ئازادی کوردستانیش سەرجەنۊ بەرجەستە کەردەبێۋە و شەڕەنگێزی ئەردۆغانی و ڕژێمەکەیش نیشانە دابێۋە.نەتەوە یۆگێرتەکێ: 40 ملیۆنێ ئەرەنیشتێ جیهانی کۆیلێنۍ

نەتەوە یۆگێرتەکێ (ن.ی) ئاشکراش کەرد: "40 ملیۆنێ ئەرەنیشتێ جیهانی کۆیلایەتی مۆدێرن بەشەشانە و ئەگەر ڕۆچانە 10 هەزار کەسێ جە کۆلایەتی ڕزگارێ بکریانۍ و ڕەنگەن تا 2030 کۆیلایەتی بنەبڕ بکریۆنە".

جەی بارەۋە ئورمیلا بهۆلا (Urmila Bhoola) ڕاپۆرتەی تایبەت بە کۆیلایەتی سەر بە نەتەوە یۆگێرتەکان (ن.ی) ئاشکراش کەرد: "جە ئەنجامو 6 ساڵێ کارکەردەی و پەیسەری پەیاپەی جە جیهانەنە پێم ئاشکرا بی کە پەی بنەبڕکەردەی کۆیلایەتی جە جیهانەنە هێشتای ڕێ دوورێ و درێژێ ئینێ ۋەردەمشەنە و پنەوازی بە کۆشای زیاتەری هەن".
بهۆلا ئۆمێدش واستە تا 2030 کۆیلایەتی بنەبڕ بکریۆنە و ۋاتەنش: "پەی یاوای بە ئانەیە پەنەوازی هەن ساڵانە 10 هەزار کەسێ کە کۆیلێ کریێنۍ ڕزگارێ و ئازادێ بکریانەو ئانەیچە کار و کۆشای جددیش گەرەکەن".
ئورمیلا بهۆلا ڕاپۆرتەری تایبەت بە کۆیلایەتی سەر بە نەتەوە یۆگێرتەکان (ن.ی) جەی بارەۋە ڕاپۆرتێۋش دان بە لیژنەو مافەکانو مرۆڤی جە ژنێڤ و دلێشەنە ئاشکرا کریان: "40 ملیۆنێ ئەرەنیشتێ جیهانی کۆیلایەتی بەشەشانە و جە بارودۆخی فرە سەختەنە ژیۋای مەبەرانۍ سەر کە 64% شان جە سێکتەرە تایبەتەکانە کاری زۆرەملێشان پنە مەکریۆنە و 25% شان زارۆڵەدارێنێ. دلێ ژەنە کۆیلەکانە، 98%شان ڕووبەڕوو توندوتیژی سێکسی بیێنێۋە".
هەر جە ڕاپۆرتەکەنە ئاماژە دریان بە: "ئەگەر هەن جە وڵاتە تازە پنەیاواکان و کەم پنەیاواکانە 24 ملیۆن گەنجێ بە کۆیلێ بکریانە و پەی ئانەیە چنین چێۋێ ڕووە نەڎۆنە پنەوازی هەن ئا وڵاتێ کە ئەندامێنێ جە نەتەوە یۆگێرتەکانە بەپەلە و خێرایی دژ بە کۆیلایەتیی گۆڕ بە کار و خەباتی بڎانە".
جەلایێ تەرەۋە، ڕێکۋزیێ پەیوەندیدارێ بە مافەکێ مرۆڤی و کۆیلایەتی باسشان جەئانەیە کەردەن: "جە جیهانەنە بە شێوازێ نۊینێ و مۆدێرنێ کۆیلایەتی پەرەش پنە مدریۆنە و زیاتەر جە ئانەیە کە جە ڕاپۆرتەکەو نەتەوە یۆگێرتەکانە ئومان کۆیلێ هەنێ و ساڵ بە ساڵ ژمارەشان زیاتەر مەبۆنە و جە هەر هەزار کەسان یەکەس کۆیلەن".
ڕێکۋزیێ پەیوەندیدارێ بە گومانێنێ جە بنەبڕکەردەی کۆیلایەتی تا 2030 پا جۆرە کە نەتەوە یۆگێرتەکێ جە ڕاپۆرتەکەشەنە باسش کەردەن و دەستنیشانشان کەردەن: "مشیۆم جە بە شێۋازی سیستماتیک و کارا و جددیانە کار پەی بنەبڕکەردەکەی بکریۆنە و بودجە و دارایی گەورەش پەی تەرخان بکریۆنە و یاسێ و قانونێ تازێش پەی مجیارە و هامکات هەڵمەتێۋە فراۋانە پەی هۆشیارکەردەی و پەرۋەردەکەدەی تاکی و کۆمەڵگەی جە سەرتاسەرو جیهانیەنە دەست پنەبکریۆنە و ئا کەسێ و لایەنێ کە بە سیستەماتیک کار پەی بە کۆیلەکەردەی مەکەرانێ بە قورسی سزا بدریانێ".
هاموەخت ئا ڕێکۋزیێ ئاماژەشان بە ئانەیە دان: "ژمارەو کۆیلەکان جە جیهانەنە فرە جە ئانەیە زیاتەرەن کە نەتەوە یۆگێرتەکێ باسش کەردەن، چونکە هیچ وڵاتێۋە ئامادە نییەن ئاماری ڕاست جەی بارەۋە بڎۆنە".
ئەرەمەزیێ و ڕێکۋزیاکێ مافەکانو مرۆڤی باس جە ئانەیە مەکەرانێ تا ئا یاگۍ کە زانیان، "نزیک بە 50 ملیۆن کەسێ جە جیهانەنە کۆیلێ مۆدێرنێنێ و نیم ئانڎە زیاتەریچ مەتەرسی بە کۆیلەبییەشان. جە ئیسەنە نزیکە بە 5% جە ئەرەنیشتێ جیهانی کۆیلێنێ و ڕەنگەن ئا ڕێژە پەی 8%ی بەرز ببۆوە ئەگەر بە زوویی کار پەی بنەبڕکەردەی کۆیلایەتیی نەکریۆنە. چونکە جە چەند ساڵێ ۋیەردێنە 35 ملیۆن کەسێ کۆیلێ بینێ و ئەی ساڵ پەی 46 ملیۆنان ڕێژەکە بەرز بیەنەۋە".
هەمان ڕێکۋزیێ دەستنیشانشان کەردەن: "زیاتەر جە 70%و کۆیلەکان ژەنی و کناچێنێ کەم تەمەنێنێ و هندستان بە زیاتەر جە 18 ملیۆن کۆیلێ ڕیزبەندی یەکەمەنە یاگێش گێرتێنە و شۆنیشەرە چین، پاکستان و وڵاتە ئافریقایەکێ مەیانێ".
کۆیلایەتیی مۆدێرن بریتییەن، جە کار و کردارێ کە کەسەکێ بە ئاۋەز و ئارەزوو وێشان و ئازادانە ئەنجامش نەڎانە، بەڵکو بە فشار و زۆرداری بسەپنیۆن سەرشارە و ئەنجامش بڎانە و جە ۋەرانۋەرشەنە هیچ هەقدەستێ هۆرنەگێرانێ و سەرجەم مافە ئانزانیەکێشان پاشێلێ بکریانۍ.نۆدشە دژ بە کۆرۆنا-ی ڕاوەبەری وێش ئەرەیاونا

شارو نودشە-ی جە هەورامان پەی ڕووبەڕووبییەی نەوەشی کۆرۆنا-ی ڕاوەبەری وێش ئەرەیاونا.

نۆدشە پسۆ یۆ جە شارە کۆنەکا هۆرامانی دائێم پسۆ نموونێوە جیا جە وێراوەبەری ، پێوەرەژیوای گەڵمیرانە و یاگێ ویر و زانستی کۆمەڵایەتی نەقشێ تایبەتش جە نیشانداو هۆرامانی پسۆ هەرێمێ مۆستەقل بییەن . جە چن سالی ویەردەنە ریکوستەو ژەنا و جوانا پێ دەس گێرتەو مەسئوولیەتا کۆمەڵگای ، گرنگیدای بە زوانوو هۆرام-ی ، گرنگی دای بە عەقڵانیەت و هۆرامی کە بنەڕەتش رێز نیایرە بە ژەنێ ، ئازادی ، یەکسانی و ژیوای هەرەوەز بیەن جە نۆدشەنە جارێتەر تاریخوو کۆنوو ئا شارەیە وزۆوە وەروو چەماما . ئانە کە یاگێ باسینە ، نۆدشە پسۆ فرەو جە دەگاو شارەکا هۆرامانی قابلیەتێ فرەش جە نیشاندای و هەنگامنیای پسۆ مۆدێڵێ کۆمەڵایەتی ، سیاسی و فەرهەنگی بیەن . رێکوستەو مەراسما نۆرۆزی ، ژیوگەی ، یادە جیاوازەکا بە بەشداری جوانا و ژەنا نیشانێ ئی راسیەنە . جارێتەر خەلکوو نۆدشەی سەڵمناشا کە شارستانیەت و تەمەدۆن نە بە فرەیی خەلکیا نە گۆرەیی شاری . خەلکوو نۆدشەی بە بەرکەوتەو نەوەشی کرۆنای بە بیەو تەجرۆبەی تاریخی و عەقلانیەتی گردی بە رێکوستەو کۆگاو سلامەتی ئەرکوو پارێزناو خەلکەکەیشا گێرت دەس.
هەر جە ڕوە سەرەتائیەکا بەرکەوتەو نەوەشی کرۆنای ، جوانێ نۆدشەی بە ئەڕەمەرزنارەو کۆگاو و کۆمیتێ جیاوازێ ، دڵوەشیشادا خەلکوو شارەکەی کە پێوەرە سەرگنمێ و نە نەوەشی کرۆنای ، گرفتەکا تەریچ بن بڕ کەرمێ . کۆمیتەو سلامەتی شاروو نۆدشەی هەر جە یۆهەمین ڕۆوە جە دماو چنها ئەرەنیشتەیرە ئەرکێ وێشا پێ شێوە دیاری کەردێ . 1-جە کووجیە جیاکا شاری کۆمیتێ رێکوزیە. 2-شمارە حەسابێ بانکی پێ کۆمیتەو سلامەتی کە خەلکی کۆمەکەکاش کیانۆ سەرش . 3- جوانا جە بەشە جیاکا رێکوزیە . 4- پێداویستیەکا خەلکی پسۆ ماسکێ ، موادی زدە عفوونی ، دەسکێشێ بەرنامەش پێ مجیا . 5- ئۆماو لواو خەلکی جە رۆ 23 سیاوکامی تۆمار کریۆ. 6- پێ ئاگاداری گرد کەسی جە یۆترینی، گروە تڵگرامی مەرزیارە . 7- ناوەندوو بڕیاری جە یەرێ کەسا رێکوزیا . 8- خەلکی پایبەندی وێش پێ بڕیارەکا سۆرا یا کۆمیتەو سلامەتی نیشانەدا. 9- نیازو خانەوادە کەمدەسەکا بەراورد کریا . 10- ئۆماو لواو خەلکی بە بەرنامەی تایبەت رێکوزیا . 11- سەرداو شاری و ئۆماو لوای مشۆم بە تائیدوو کۆمیتەو سلامەتی بۆ. 12- دووکان و بازار و ناوەندەکا ژیوای مشۆم بە پاو بەرنامەی کریاوە و وزیارە. 13- هەر کەسیش نەوەش گنۆ ، مشۆم جە زووتەرین وەختەنە کۆمیتەی ئاگادار کەرۆوە پێ کۆمەک یاونای .
یاگێ باسینە بە پێچەوانەو فرەو یاگەکا تەری کە سەرەراو وەلا بیەو نەوەشی جەنگی رەوانیچ ژیواو خەلکیش تێکدان ، شاروو نۆدشەی جە ئۆ پەڕوو وەشی و هیواو ئۆمێدیوە ، باوەڕیشدان کۆمیتەو سلامەتی شارەکەی کە هۆرچنیە وێشانێ . ئی هەنگامێ خەلکوو شاروو نۆدشەی نیشانێ ئەنەیاویاو جەمعی خەلکین پێ وێراوەبەری وێش . گەر شارێ پسۆی نۆدشەی تاوابۆش پێسە هەنگامە بنیۆ ، بە دڵنیایی گردو دەگا وشارەکا هۆرامانی و رۆژهەڵات وکوردستانیچ تاوا وێشا رێکوزا ، وێشا بەراراوە و وێچشا پارێزنا . ئی عەقلە جەمعییە پیشینەوە تاریخیش هەن کە گەر خەلکی ئیرادە کەرۆ ، پێ گرد چێوە و گرد وەختێ تاوۆ بە کارش بارۆ .
م. بەخشی